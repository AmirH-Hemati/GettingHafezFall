[
  {
    "id": 1,
    "title": "الا يا ايها الساقي ادر کاسا و ناولها",
    "content": "الا يا ايها الساقي ادر کاسا و ناولها\r\nکه عشق آسان نمود اول ولي افتاد مشکل ها\r\nبه بوي نافه اي کاخر صبا زان طره بگشايد\r\nز تاب جعد مشکينش چه خون افتاد در دل ها\r\nمرا در منزل جانان چه امن عيش چون هر دم\r\nجرس فرياد مي دارد که بربنديد محمل ها\r\nبه مي سجاده رنگين کن گرت پير مغان گويد\r\nکه سالک بي خبر نبود ز راه و رسم منزل ها\r\nشب تاريک و بيم موج و گردابي چنين هايل\r\nکجا دانند حال ما سبکباران ساحل ها\r\nهمه کارم ز خود کامي به بدنامي کشيد آخر\r\nنهان کي ماند آن رازي کز او سازند محفل ها\r\nحضوري گر همي خواهي از او غايب مشو حافظ\r\nمتي ما تلق من تهوي دع الدنيا و اهملها"
  },
  {
    "id": 2,
    "title": "صلاح کار کجا و من خراب کجا",
    "content": "صلاح کار کجا و من خراب کجا\r\nببين تفاوت ره کز کجاست تا به کجا\r\nدلم ز صومعه بگرفت و خرقه سالوس\r\nکجاست دير مغان و شراب ناب کجا\r\nچه نسبت است به رندي صلاح و تقوا را\r\nسماع وعظ کجا نغمه رباب کجا\r\nز روي دوست دل دشمنان چه دريابد\r\nچراغ مرده کجا شمع آفتاب کجا\r\nچو کحل بينش ما خاک آستان شماست\r\nکجا رويم بفرما از اين جناب کجا\r\nمبين به سيب زنخدان که چاه در راه است\r\nکجا همي روي اي دل بدين شتاب کجا\r\nبشد که ياد خوشش باد روزگار وصال\r\nخود آن کرشمه کجا رفت و آن عتاب کجا\r\nقرار و خواب ز حافظ طمع مدار اي دوست\r\nقرار چيست صبوري کدام و خواب کجا"
  },        
  {                                          
    "id": 3,
    "title": "اگر آن ترک شيرازي به دست آرد دل ما را",
    "content": "اگر آن ترک شيرازي به دست آرد دل ما را\r\nبه خال هندويش بخشم سمرقند و بخارا را\r\nبده ساقي مي باقي که در جنت نخواهي يافت\r\nکنار آب رکن آباد و گلگشت مصلا را\r\nفغان کاين لوليان شوخ شيرين کار شهرآشوب\r\nچنان بردند صبر از دل که ترکان خوان يغما را\r\nز عشق ناتمام ما جمال يار مستغني است\r\nبه آب و رنگ و خال و خط چه حاجت روي زيبا را\r\nمن از آن حسن روزافزون که يوسف داشت دانستم\r\nکه عشق از پرده عصمت برون آرد زليخا را\r\nاگر دشنام فرمايي و گر نفرين دعا گويم\r\nجواب تلخ مي زيبد لب لعل شکرخا را\r\nنصيحت گوش کن جانا که از جان دوست تر دارند\r\nجوانان سعادتمند پند پير دانا را\r\nحديث از مطرب و مي گو و راز دهر کمتر جو\r\nکه کس نگشود و نگشايد به حکمت اين معما را\r\nغزل گفتي و در سفتي بيا و خوش بخوان حافظ\r\nکه بر نظم تو افشاند فلک عقد ثريا را\r\n"
  },
  {
    "id": 4,
    "title": "صبا به لطف بگو آن غزال رعنا را",
    "content": "صبا به لطف بگو آن غزال رعنا را\r\nکه سر به کوه و بيابان تو داده اي ما را\r\nشکرفروش که عمرش دراز باد چرا\r\nتفقدي نکند طوطي شکرخا را\r\nغرور حسنت اجازت مگر نداد اي گل\r\nکه پرسشي نکني عندليب شيدا را\r\nبه خلق و لطف توان کرد صيد اهل نظر\r\nبه بند و دام نگيرند مرغ دانا را\r\nندانم از چه سبب رنگ آشنايي نيست\r\nسهي قدان سيه چشم ماه سيما را\r\nچو با حبيب نشيني و باده پيمايي\r\nبه ياد دار محبان بادپيما را\r\nجز اين قدر نتوان گفت در جمال تو عيب\r\nکه وضع مهر و وفا نيست روي زيبا را\r\nدر آسمان نه عجب گر به گفته حافظ\r\nسرود زهره به رقص آورد مسيحا را\r\n"
  },
  {           
    "id": 5,
    "title": "دل مي رود ز دستم صاحب دلان خدا را",
    "content": "دل مي رود ز دستم صاحب دلان خدا را\r\nدردا که راز پنهان خواهد شد آشکارا\r\nکشتي شکستگانيم اي باد شرطه برخيز\r\nباشد که بازبينيم ديدار آشنا را\r\nده روزه مهر گردون افسانه است و افسون\r\nنيکي به جاي ياران فرصت شمار يارا\r\nدر حلقه گل و مل خوش خواند دوش بلبل\r\nهات الصبوح هبوا يا ايها السکارا\r\nاي صاحب کرامت شکرانه سلامت\r\nروزي تفقدي کن درويش بي نوا را\r\nآسايش دو گيتي تفسير اين دو حرف است\r\nبا دوستان مروت با دشمنان مدارا\r\nدر کوي نيک نامي ما را گذر ندادند\r\nگر تو نمي پسندي تغيير کن قضا را\r\nآن تلخ وش که صوفي ام الخبائثش خواند\r\nاشهي لنا و احلي من قبله العذارا\r\nهنگام تنگدستي در عيش کوش و مستي\r\nکاين کيمياي هستي قارون کند گدا را\r\nسرکش مشو که چون شمع از غيرتت بسوزد\r\nدلبر که در کف او موم است سنگ خارا\r\nآيينه سکندر جام مي است بنگر\r\nتا بر تو عرضه دارد احوال ملک دارا\r\nخوبان پارسي گو بخشندگان عمرند\r\nساقي بده بشارت رندان پارسا را\r\nحافظ به خود نپوشيد اين خرقه مي آلود\r\nاي شيخ پاکدامن معذور دار ما را\r\n"
  },
  {
    "id": 6,
    "title": "به ملازمان سلطان که رساند اين دعا را",
    "content": "به ملازمان سلطان که رساند اين دعا را\r\nکه به شکر پادشاهي ز نظر مران گدا را\r\nز رقيب ديوسيرت به خداي خود پناهم\r\nمگر آن شهاب ثاقب مددي دهد خدا را\r\nمژه سياهت ار کرد به خون ما اشارت\r\nز فريب او بينديش و غلط مکن نگارا\r\nدل عالمي بسوزي چو عذار برفروزي\r\nتو از اين چه سود داري که نمي کني مدارا\r\nهمه شب در اين اميدم که نسيم صبحگاهي\r\nبه پيام آشنايان بنوازد آشنا را\r\nچه قيامت است جانا که به عاشقان نمودي\r\nدل و جان فداي رويت بنما عذار ما را\r\nبه خدا که جرعه اي ده تو به حافظ سحرخيز\r\nکه دعاي صبحگاهي اثري کند شما را\r\n"
  },
  {
    "id": 7,
    "title": "صوفي بيا که آينه صافيست جام را",
    "content": "صوفي بيا که آينه صافيست جام را\r\nتا بنگري صفاي مي لعل فام را\r\nراز درون پرده ز رندان مست پرس\r\nکاين حال نيست زاهد عالي مقام را\r\nعنقا شکار کس نشود دام بازچين\r\nکان جا هميشه باد به دست است دام را\r\nدر بزم دور يک دو قدح درکش و برو\r\nيعني طمع مدار وصال دوام را\r\nاي دل شباب رفت و نچيدي گلي ز عيش\r\nپيرانه سر مکن هنري ننگ و نام را\r\nدر عيش نقد کوش که چون آبخور نماند\r\nآدم بهشت روضه دارالسلام را\r\nما را بر آستان تو بس حق خدمت است\r\nاي خواجه بازبين به ترحم غلام را\r\nحافظ مريد جام مي است اي صبا برو\r\nوز بنده بندگي برسان شيخ جام را\r\n"
  },
  {
    "id": 8,
    "title": "ساقيا برخيز و درده جام را",
    "content": "ساقيا برخيز و درده جام را\r\nخاک بر سر کن غم ايام را\r\nساغر مي بر کفم نه تا ز بر\r\nبرکشم اين دلق ازرق فام را\r\nگر چه بدناميست نزد عاقلان\r\nما نمي خواهيم ننگ و نام را\r\nباده درده چند از اين باد غرور\r\nخاک بر سر نفس نافرجام را\r\nدود آه سينه نالان من\r\nسوخت اين افسردگان خام را\r\nمحرم راز دل شيداي خود\r\nکس نمي بينم ز خاص و عام را\r\nبا دلارامي مرا خاطر خوش است\r\nکز دلم يک باره برد آرام را\r\nننگرد ديگر به سرو اندر چمن\r\nهر که ديد آن سرو سيم اندام را\r\nصبر کن حافظ به سختي روز و شب\r\nعاقبت روزي بيابي کام را\r\n"
  },
  {
    "id": 9,
    "title": "رونق عهد شباب است دگر بستان را",
    "content": "رونق عهد شباب است دگر بستان را\r\nمي رسد مژده گل بلبل خوش الحان را\r\nاي صبا گر به جوانان چمن بازرسي\r\nخدمت ما برسان سرو و گل و ريحان را\r\nگر چنين جلوه کند مغبچه باده فروش\r\nخاکروب در ميخانه کنم مژگان را\r\nاي که بر مه کشي از عنبر سارا چوگان\r\nمضطرب حال مگردان من سرگردان را\r\nترسم اين قوم که بر دردکشان مي خندند\r\nدر سر کار خرابات کنند ايمان را\r\nيار مردان خدا باش که در کشتي نوح\r\nهست خاکي که به آبي نخرد طوفان را\r\nبرو از خانه گردون به در و نان مطلب\r\nکان سيه کاسه در آخر بکشد مهمان را\r\nهر که را خوابگه آخر مشتي خاک است\r\nگو چه حاجت که به افلاک کشي ايوان را\r\nماه کنعاني من مسند مصر آن تو شد\r\nوقت آن است که بدرود کني زندان را\r\nحافظا مي خور و رندي کن و خوش باش ولي\r\nدام تزوير مکن چون دگران قرآن را\r\n"
  },
  {
    "id": 10,
    "title": "دوش از مسجد سوي ميخانه آمد پير ما",
    "content": "دوش از مسجد سوي ميخانه آمد پير ما\r\nچيست ياران طريقت بعد از اين تدبير ما\r\nما مريدان روي سوي قبله چون آريم چون\r\nروي سوي خانه خمار دارد پير ما\r\nدر خرابات طريقت ما به هم منزل شويم\r\nکاين چنين رفته ست در عهد ازل تقدير ما\r\nعقل اگر داند که دل دربند زلفش چون خوش است\r\nعاقلان ديوانه گردند از پي زنجير ما\r\nروي خوبت آيتي از لطف بر ما کشف کرد\r\nزان زمان جز لطف و خوبي نيست در تفسير ما\r\nبا دل سنگينت آيا هيچ درگيرد شبي\r\nآه آتشناک و سوز سينه شبگير ما\r\nتير آه ما ز گردون بگذرد حافظ خموش\r\nرحم کن بر جان خود پرهيز کن از تير ما\r\n"
  },
  {
    "id": 11,
    "title": "ساقي به نور باده برافروز جام ما",
    "content": "ساقي به نور باده برافروز جام ما\r\nمطرب بگو که کار جهان شد به کام ما\r\nما در پياله عکس رخ يار ديده ايم\r\nاي بي خبر ز لذت شرب مدام ما\r\nهرگز نميرد آن که دلش زنده شد به عشق\r\nثبت است بر جريده عالم دوام ما\r\nچندان بود کرشمه و ناز سهي قدان\r\nکايد به جلوه سرو صنوبرخرام ما\r\nاي باد اگر به گلشن احباب بگذري\r\nزنهار عرضه ده بر جانان پيام ما\r\nگو نام ما ز ياد به عمدا چه مي بري\r\nخود آيد آن که ياد نياري ز نام ما\r\nمستي به چشم شاهد دلبند ما خوش است\r\nزان رو سپرده اند به مستي زمام ما\r\nترسم که صرفه اي نبرد روز بازخواست\r\nنان حلال شيخ ز آب حرام ما\r\nحافظ ز ديده دانه اشکي همي فشان\r\nباشد که مرغ وصل کند قصد دام ما\r\nدرياي اخضر فلک و کشتي هلال\r\nهستند غرق نعمت حاجي قوام ما\r\n"
  },
  {
    "id": 12,
    "title": "اي فروغ ماه حسن از روي رخشان شما",
    "content": "اي فروغ ماه حسن از روي رخشان شما\r\nآب روي خوبي از چاه زنخدان شما\r\nعزم ديدار تو دارد جان بر لب آمده\r\nبازگردد يا برآيد چيست فرمان شما\r\nکس به دور نرگست طرفي نبست از عافيت\r\nبه که نفروشند مستوري به مستان شما\r\nبخت خواب آلود ما بيدار خواهد شد مگر\r\nزان که زد بر ديده آبي روي رخشان شما\r\nبا صبا همراه بفرست از رخت گلدسته اي\r\nبو که بويي بشنويم از خاک بستان شما\r\nعمرتان باد و مراد اي ساقيان بزم جم\r\nگر چه جام ما نشد پرمي به دوران شما\r\nدل خرابي مي کند دلدار را آگه کنيد\r\nزينهار اي دوستان جان من و جان شما\r\nکي دهد دست اين غرض يا رب که همدستان شوند\r\nخاطر مجموع ما زلف پريشان شما\r\nدور دار از خاک و خون دامن چو بر ما بگذري\r\nکاندر اين ره کشته بسيارند قربان شما\r\nاي صبا با ساکنان شهر يزد از ما بگو\r\nکاي سر حق ناشناسان گوي چوگان شما\r\nگر چه دوريم از بساط قرب همت دور نيست\r\nبنده شاه شماييم و ثناخوان شما\r\nاي شهنشاه بلنداختر خدا را همتي\r\nتا ببوسم همچو اختر خاک ايوان شما\r\nمي کند حافظ دعايي بشنو آميني بگو\r\nروزي ما باد لعل شکرافشان شما\r\n"
  },
  {
    "id": 13,
    "title": "مي دمد صبح و کله بست سحاب",
    "content": "مي دمد صبح و کله بست سحاب\r\nالصبوح الصبوح يا اصحاب\r\nمي چکد ژاله بر رخ لاله\r\nالمدام المدام يا احباب\r\nمي وزد از چمن نسيم بهشت\r\nهان بنوشيد دم به دم مي ناب\r\nتخت زمرد زده است گل به چمن\r\nراح چون لعل آتشين درياب\r\nدر ميخانه بسته اند دگر\r\nافتتح يا مفتح الابواب\r\nلب و دندانت را حقوق نمک\r\nهست بر جان و سينه هاي کباب\r\nاين چنين موسمي عجب باشد\r\nکه ببندند ميکده به شتاب\r\nبر رخ ساقي پري پيکر\r\nهمچو حافظ بنوش باده ناب\r\n"
  },
  {
    "id": 14,
    "title": "گفتم اي سلطان خوبان رحم کن بر اين غريب",
    "content": "گفتم اي سلطان خوبان رحم کن بر اين غريب\r\nگفت در دنبال دل ره گم کند مسکين غريب\r\nگفتمش مگذر زماني گفت معذورم بدار\r\nخانه پروردي چه تاب آرد غم چندين غريب\r\nخفته بر سنجاب شاهي نازنيني را چه غم\r\nگر ز خار و خاره سازد بستر و بالين غريب\r\nاي که در زنجير زلفت جاي چندين آشناست\r\nخوش فتاد آن خال مشکين بر رخ رنگين غريب\r\nمي نمايد عکس مي در رنگ روي مه وشت\r\nهمچو برگ ارغوان بر صفحه نسرين غريب\r\nبس غريب افتاده است آن مور خط گرد رخت\r\nگر چه نبود در نگارستان خط مشکين غريب\r\nگفتم اي شام غريبان طره شبرنگ تو\r\nدر سحرگاهان حذر کن چون بنالد اين غريب\r\nگفت حافظ آشنايان در مقام حيرتند\r\nدور نبود گر نشيند خسته و مسکين غريب\r\n"
  },
  {
    "id": 15,
    "title": "اي شاهد قدسي که کشد بند نقابت",
    "content": "اي شاهد قدسي که کشد بند نقابت\r\nو اي مرغ بهشتي که دهد دانه و آبت\r\nخوابم بشد از ديده در اين فکر جگرسوز\r\nکاغوش که شد منزل آسايش و خوابت\r\nدرويش نمي پرسي و ترسم که نباشد\r\nانديشه آمرزش و پرواي ثوابت\r\nراه دل عشاق زد آن چشم خماري\r\nپيداست از اين شيوه که مست است شرابت\r\nتيري که زدي بر دلم از غمزه خطا رفت\r\nتا باز چه انديشه کند راي صوابت\r\nهر ناله و فرياد که کردم نشنيدي\r\nپيداست نگارا که بلند است جنابت\r\nدور است سر آب از اين باديه هش دار\r\nتا غول بيابان نفريبد به سرابت\r\nتا در ره پيري به چه آيين روي اي دل\r\nباري به غلط صرف شد ايام شبابت\r\nاي قصر دل افروز که منزلگه انسي\r\nيا رب مکناد آفت ايام خرابت\r\nحافظ نه غلاميست که از خواجه گريزد\r\nصلحي کن و بازآ که خرابم ز عتابت\r\n"
  },
  {
    "id": 16,
    "title": "خمي که ابروي شوخ تو در کمان انداخت",
    "content": "خمي که ابروي شوخ تو در کمان انداخت\r\nبه قصد جان من زار ناتوان انداخت\r\nنبود نقش دو عالم که رنگ الفت بود\r\nزمانه طرح محبت نه اين زمان انداخت\r\nبه يک کرشمه که نرگس به خودفروشي کرد\r\nفريب چشم تو صد فتنه در جهان انداخت\r\nشراب خورده و خوي کرده مي روي به چمن\r\nکه آب روي تو آتش در ارغوان انداخت\r\nبه بزمگاه چمن دوش مست بگذشتم\r\nچو از دهان توام غنچه در گمان انداخت\r\nبنفشه طره مفتول خود گره مي زد\r\nصبا حکايت زلف تو در ميان انداخت\r\nز شرم آن که به روي تو نسبتش کردم\r\nسمن به دست صبا خاک در دهان انداخت\r\nمن از ورع مي و مطرب نديدمي زين پيش\r\nهواي مغبچگانم در اين و آن انداخت\r\nکنون به آب مي لعل خرقه مي شويم\r\nنصيبه ازل از خود نمي توان انداخت\r\nمگر گشايش حافظ در اين خرابي بود\r\nکه بخشش ازلش در مي مغان انداخت\r\nجهان به کام من اکنون شود که دور زمان\r\nمرا به بندگي خواجه جهان انداخت\r\n"
  },
  {
    "id": 17,
    "title": "سينه از آتش دل در غم جانانه بسوخت",
    "content": "سينه از آتش دل در غم جانانه بسوخت\r\nآتشي بود در اين خانه که کاشانه بسوخت\r\nتنم از واسطه دوري دلبر بگداخت\r\nجانم از آتش مهر رخ جانانه بسوخت\r\nسوز دل بين که ز بس آتش اشکم دل شمع\r\nدوش بر من ز سر مهر چو پروانه بسوخت\r\nآشنايي نه غريب است که دلسوز من است\r\nچون من از خويش برفتم دل بيگانه بسوخت\r\nخرقه زهد مرا آب خرابات ببرد\r\nخانه عقل مرا آتش ميخانه بسوخت\r\nچون پياله دلم از توبه که کردم بشکست\r\nهمچو لاله جگرم بي مي و خمخانه بسوخت\r\nماجرا کم کن و بازآ که مرا مردم چشم\r\nخرقه از سر به درآورد و به شکرانه بسوخت\r\nترک افسانه بگو حافظ و مي نوش دمي\r\nکه نخفتيم شب و شمع به افسانه بسوخت\r\n"
  },
  {
    "id": 18,
    "title": "ساقيا آمدن عيد مبارک بادت",
    "content": "ساقيا آمدن عيد مبارک بادت\r\nوان مواعيد که کردي مرواد از يادت\r\nدر شگفتم که در اين مدت ايام فراق\r\nبرگرفتي ز حريفان دل و دل مي دادت\r\nبرسان بندگي دختر رز گو به درآي\r\nکه دم و همت ما کرد ز بند آزادت\r\nشادي مجلسيان در قدم و مقدم توست\r\nجاي غم باد مر آن دل که نخواهد شادت\r\nشکر ايزد که ز تاراج خزان رخنه نيافت\r\nبوستان سمن و سرو و گل و شمشادت\r\nچشم بد دور کز آن تفرقه ات بازآورد\r\nطالع نامور و دولت مادرزادت\r\nحافظ از دست مده دولت اين کشتي نوح\r\nور نه طوفان حوادث ببرد بنيادت\r\n"
  },
  {
    "id": 19,
    "title": "اي نسيم سحر آرامگه يار کجاست",
    "content": "اي نسيم سحر آرامگه يار کجاست\r\nمنزل آن مه عاشق کش عيار کجاست\r\nشب تار است و ره وادي ايمن در پيش\r\nآتش طور کجا موعد ديدار کجاست\r\nهر که آمد به جهان نقش خرابي دارد\r\nدر خرابات بگوييد که هشيار کجاست\r\nآن کس است اهل بشارت که اشارت داند\r\nنکته ها هست بسي محرم اسرار کجاست\r\nهر سر موي مرا با تو هزاران کار است\r\nما کجاييم و ملامت گر بي کار کجاست\r\nبازپرسيد ز گيسوي شکن در شکنش\r\nکاين دل غمزده سرگشته گرفتار کجاست\r\nعقل ديوانه شد آن سلسله مشکين کو\r\nدل ز ما گوشه گرفت ابروي دلدار کجاست\r\nساقي و مطرب و مي جمله مهياست ولي\r\nعيش بي يار مهيا نشود يار کجاست\r\nحافظ از باد خزان در چمن دهر مرنج\r\nفکر معقول بفرما گل بي خار کجاست\r\n"
  },
  {
    "id": 20,
    "title": "روزه يک سو شد و عيد آمد و دل ها برخاست",
    "content": "روزه يک سو شد و عيد آمد و دل ها برخاست\r\nمي ز خمخانه به جوش آمد و مي بايد خواست\r\nنوبه زهدفروشان گران جان بگذشت\r\nوقت رندي و طرب کردن رندان پيداست\r\nچه ملامت بود آن را که چنين باده خورد\r\nاين چه عيب است بدين بي خردي وين چه خطاست\r\nباده نوشي که در او روي و ريايي نبود\r\nبهتر از زهدفروشي که در او روي و رياست\r\nما نه رندان رياييم و حريفان نفاق\r\nآن که او عالم سر است بدين حال گواست\r\nفرض ايزد بگذاريم و به کس بد نکنيم\r\nوان چه گويند روا نيست نگوييم رواست\r\nچه شود گر من و تو چند قدح باده خوريم\r\nباده از خون رزان است نه از خون شماست\r\nاين چه عيب است کز آن عيب خلل خواهد بود\r\nور بود نيز چه شد مردم بي عيب کجاست\r\n"
  },
  {
    "id": 21,
    "title": "دل و دينم شد و دلبر به ملامت برخاست",
    "content": "دل و دينم شد و دلبر به ملامت برخاست\r\nگفت با ما منشين کز تو سلامت برخاست\r\nکه شنيدي که در اين بزم دمي خوش بنشست\r\nکه نه در آخر صحبت به ندامت برخاست\r\nشمع اگر زان لب خندان به زبان لافي زد\r\nپيش عشاق تو شب ها به غرامت برخاست\r\nدر چمن باد بهاري ز کنار گل و سرو\r\nبه هواداري آن عارض و قامت برخاست\r\nمست بگذشتي و از خلوتيان ملکوت\r\nبه تماشاي تو آشوب قيامت برخاست\r\nپيش رفتار تو پا برنگرفت از خجلت\r\nسرو سرکش که به ناز از قد و قامت برخاست\r\nحافظ اين خرقه بينداز مگر جان ببري\r\nکاتش از خرقه سالوس و کرامت برخاست\r\n"
  },
  {
    "id": 22,
    "title": "چو بشنوي سخن اهل دل مگو که خطاست",
    "content": "چو بشنوي سخن اهل دل مگو که خطاست\r\nسخن شناس نه اي جان من خطا اين جاست\r\nسرم به دنيي و عقبي فرو نمي آيد\r\nتبارک الله از اين فتنه ها که در سر ماست\r\nدر اندرون من خسته دل ندانم کيست\r\nکه من خموشم و او در فغان و در غوغاست\r\nدلم ز پرده برون شد کجايي اي مطرب\r\nبنال هان که از اين پرده کار ما به نواست\r\nمرا به کار جهان هرگز التفات نبود\r\nرخ تو در نظر من چنين خوشش آراست\r\nنخفته ام ز خيالي که مي پزد دل من\r\nخمار صدشبه دارم شرابخانه کجاست\r\nچنين که صومعه آلوده شد ز خون دلم\r\nگرم به باده بشوييد حق به دست شماست\r\nاز آن به دير مغانم عزيز مي دارند\r\nکه آتشي که نميرد هميشه در دل ماست\r\nچه ساز بود که در پرده مي زد آن مطرب\r\nکه رفت عمر و هنوزم دماغ پر ز هواست\r\nنداي عشق تو ديشب در اندرون دادند\r\nفضاي سينه حافظ هنوز پر ز صداست\r\n"
  },
  {
    "id": 23,
    "title": "خيال روي تو در هر طريق همره ماست",
    "content": "خيال روي تو در هر طريق همره ماست\r\nنسيم موي تو پيوند جان آگه ماست\r\nبه رغم مدعياني که منع عشق کنند\r\nجمال چهره تو حجت موجه ماست\r\nببين که سيب زنخدان تو چه مي گويد\r\nهزار يوسف مصري فتاده در چه ماست\r\nاگر به زلف دراز تو دست ما نرسد\r\nگناه بخت پريشان و دست کوته ماست\r\nبه حاجب در خلوت سراي خاص بگو\r\nفلان ز گوشه نشينان خاک درگه ماست\r\nبه صورت از نظر ما اگر چه محجوب است\r\nهميشه در نظر خاطر مرفه ماست\r\nاگر به سالي حافظ دري زند بگشاي\r\nکه سال هاست که مشتاق روي چون مه ماست\r\n"
  },
  {
    "id": 24,
    "title": "مطلب طاعت و پيمان و صلاح از من مست",
    "content": "مطلب طاعت و پيمان و صلاح از من مست\r\nکه به پيمانه کشي شهره شدم روز الست\r\nمن همان دم که وضو ساختم از چشمه عشق\r\nچارتکبير زدم يک سره بر هر چه که هست\r\nمي بده تا دهمت آگهي از سر قضا\r\nکه به روي که شدم عاشق و از بوي که مست\r\nکمر کوه کم است از کمر مور اين جا\r\nنااميد از در رحمت مشو اي باده پرست\r\nبجز آن نرگس مستانه که چشمش مرساد\r\nزير اين طارم فيروزه کسي خوش ننشست\r\nجان فداي دهنش باد که در باغ نظر\r\nچمن آراي جهان خوشتر از اين غنچه نبست\r\nحافظ از دولت عشق تو سليماني شد\r\nيعني از وصل تواش نيست بجز باد به دست\r\n"
  },
  {
    "id": 25,
    "title": "شکفته شد گل حمرا و گشت بلبل مست",
    "content": "شکفته شد گل حمرا و گشت بلبل مست\r\nصلاي سرخوشي اي صوفيان باده پرست\r\nاساس توبه که در محکمي چو سنگ نمود\r\nببين که جام زجاجي چه طرفه اش بشکست\r\nبيار باده که در بارگاه استغنا\r\nچه پاسبان و چه سلطان چه هوشيار و چه مست\r\nاز اين رباط دودر چون ضرورت است رحيل\r\nرواق و طاق معيشت چه سربلند و چه پست\r\nمقام عيش ميسر نمي شود بي رنج\r\nبلي به حکم بلا بسته اند عهد الست\r\nبه هست و نيست مرنجان ضمير و خوش مي باش\r\nکه نيستيست سرانجام هر کمال که هست\r\nشکوه آصفي و اسب باد و منطق طير\r\nبه باد رفت و از او خواجه هيچ طرف نبست\r\nبه بال و پر مرو از ره که تير پرتابي\r\nهوا گرفت زماني ولي به خاک نشست\r\nزبان کلک تو حافظ چه شکر آن گويد\r\nکه گفته سخنت مي برند دست به دست\r\n"
  },
  {
    "id": 26,
    "title": "زلف آشفته و خوي کرده و خندان لب و مست",
    "content": "زلف آشفته و خوي کرده و خندان لب و مست\r\nپيرهن چاک و غزل خوان و صراحي در دست\r\nنرگسش عربده جوي و لبش افسوس کنان\r\nنيم شب دوش به بالين من آمد بنشست\r\nسر فرا گوش من آورد به آواز حزين\r\nگفت اي عاشق ديرينه من خوابت هست\r\nعاشقي را که چنين باده شبگير دهند\r\nکافر عشق بود گر نشود باده پرست\r\nبرو اي زاهد و بر دردکشان خرده مگير\r\nکه ندادند جز اين تحفه به ما روز الست\r\nآن چه او ريخت به پيمانه ما نوشيديم\r\nاگر از خمر بهشت است وگر باده مست\r\nخنده جام مي و زلف گره گير نگار\r\nاي بسا توبه که چون توبه حافظ بشکست\r\n"
  },
  {
    "id": 27,
    "title": "در دير مغان آمد يارم قدحي در دست",
    "content": "در دير مغان آمد يارم قدحي در دست\r\nمست از مي و ميخواران از نرگس مستش مست\r\nدر نعل سمند او شکل مه نو پيدا\r\nوز قد بلند او بالاي صنوبر پست\r\nآخر به چه گويم هست از خود خبرم چون نيست\r\nوز بهر چه گويم نيست با وي نظرم چون هست\r\nشمع دل دمسازم بنشست چو او برخاست\r\nو افغان ز نظربازان برخاست چو او بنشست\r\nگر غاليه خوش بو شد در گيسوي او پيچيد\r\nور وسمه کمانکش گشت در ابروي او پيوست\r\nبازآي که بازآيد عمر شده حافظ\r\nهر چند که نايد باز تيري که بشد از شست\r\n"
  },
  {
    "id": 28,
    "title": "به جان خواجه و حق قديم و عهد درست",
    "content": "به جان خواجه و حق قديم و عهد درست\r\nکه مونس دم صبحم دعاي دولت توست\r\nسرشک من که ز طوفان نوح دست برد\r\nز لوح سينه نيارست نقش مهر تو شست\r\nبکن معامله اي وين دل شکسته بخر\r\nکه با شکستگي ارزد به صد هزار درست\r\nزبان مور به آصف دراز گشت و رواست\r\nکه خواجه خاتم جم ياوه کرد و بازنجست\r\nدلا طمع مبر از لطف بي نهايت دوست\r\nچو لاف عشق زدي سر بباز چابک و چست\r\nبه صدق کوش که خورشيد زايد از نفست\r\nکه از دروغ سيه روي گشت صبح نخست\r\nشدم ز دست تو شيداي کوه و دشت و هنوز\r\nنمي کني به ترحم نطاق سلسله سست\r\nمرنج حافظ و از دلبران حفاظ مجوي\r\nگناه باغ چه باشد چو اين گياه نرست\r\n"
  },
  {
    "id": 29,
    "title": "ما را ز خيال تو چه پرواي شراب است",
    "content": "ما را ز خيال تو چه پرواي شراب است\r\nخم گو سر خود گير که خمخانه خراب است\r\nگر خمر بهشت است بريزيد که بي دوست\r\nهر شربت عذبم که دهي عين عذاب است\r\nافسوس که شد دلبر و در ديده گريان\r\nتحرير خيال خط او نقش بر آب است\r\nبيدار شو اي ديده که ايمن نتوان بود\r\nزين سيل دمادم که در اين منزل خواب است\r\nمعشوق عيان مي گذرد بر تو وليکن\r\nاغيار همي بيند از آن بسته نقاب است\r\nگل بر رخ رنگين تو تا لطف عرق ديد\r\nدر آتش شوق از غم دل غرق گلاب است\r\nسبز است در و دشت بيا تا نگذاريم\r\nدست از سر آبي که جهان جمله سراب است\r\nدر کنج دماغم مطلب جاي نصيحت\r\nکاين گوشه پر از زمزمه چنگ و رباب است\r\nحافظ چه شد ار عاشق و رند است و نظرباز\r\nبس طور عجب لازم ايام شباب است\r\n"
  },
  {
    "id": 30,
    "title": "زلفت هزار دل به يکي تار مو ببست",
    "content": "زلفت هزار دل به يکي تار مو ببست\r\nراه هزار چاره گر از چار سو ببست\r\nتا عاشقان به بوي نسيمش دهند جان\r\nبگشود نافه اي و در آرزو ببست\r\nشيدا از آن شدم که نگارم چو ماه نو\r\nابرو نمود و جلوه گري کرد و رو ببست\r\nساقي به چند رنگ مي اندر پياله ريخت\r\nاين نقش ها نگر که چه خوش در کدو ببست\r\nيا رب چه غمزه کرد صراحي که خون خم\r\nبا نعره هاي قلقلش اندر گلو ببست\r\nمطرب چه پرده ساخت که در پرده سماع\r\nبر اهل وجد و حال در هاي و هو ببست\r\nحافظ هر آن که عشق نورزيد و وصل خواست\r\nاحرام طوف کعبه دل بي وضو ببست\r\n"
  },
  {
    "id": 31,
    "title": "آن شب قدري که گويند اهل خلوت امشب است",
    "content": "آن شب قدري که گويند اهل خلوت امشب است\r\nيا رب اين تاثير دولت در کدامين کوکب است\r\nتا به گيسوي تو دست ناسزايان کم رسد\r\nهر دلي از حلقه اي در ذکر يارب يارب است\r\nکشته چاه زنخدان توام کز هر طرف\r\nصد هزارش گردن جان زير طوق غبغب است\r\nشهسوار من که مه آيينه دار روي اوست\r\nتاج خورشيد بلندش خاک نعل مرکب است\r\nعکس خوي بر عارضش بين کآفتاب گرم رو\r\nدر هواي آن عرق تا هست هر روزش تب است\r\nمن نخواهم کرد ترک لعل يار و جام مي\r\nزاهدان معذور داريدم که اينم مذهب است\r\nاندر آن ساعت که بر پشت صبا بندند زين\r\nبا سليمان چون برانم من که مورم مرکب است\r\nآن که ناوک بر دل من زير چشمي مي زند\r\nقوت جان حافظش در خنده زير لب است\r\nآب حيوانش ز منقار بلاغت مي چکد\r\nزاغ کلک من به نام ايزد چه عالي مشرب است\r\n"
  },
  {
    "id": 32,
    "title": "خدا چو صورت ابروي دلگشاي تو بست",
    "content": "خدا چو صورت ابروي دلگشاي تو بست\r\nگشاد کار من اندر کرشمه هاي تو بست\r\nمرا و سرو چمن را به خاک راه نشاند\r\nزمانه تا قصب نرگس قباي تو بست\r\nز کار ما و دل غنچه صد گره بگشود\r\nنسيم گل چو دل اندر پي هواي تو بست\r\nمرا به بند تو دوران چرخ راضي کرد\r\nولي چه سود که سررشته در رضاي تو بست\r\nچو نافه بر دل مسکين من گره مفکن\r\nکه عهد با سر زلف گره گشاي تو بست\r\nتو خود وصال دگر بودي اي نسيم وصال\r\nخطا نگر که دل اميد در وفاي تو بست\r\nز دست جور تو گفتم ز شهر خواهم رفت\r\nبه خنده گفت که حافظ برو که پاي تو بست\r\n"
  },
  {
    "id": 33,
    "title": "خلوت گزيده را به تماشا چه حاجت است",
    "content": "خلوت گزيده را به تماشا چه حاجت است\r\nچون کوي دوست هست به صحرا چه حاجت است\r\nجانا به حاجتي که تو را هست با خدا\r\nکآخر دمي بپرس که ما را چه حاجت است\r\nاي پادشاه حسن خدا را بسوختيم\r\nآخر سوال کن که گدا را چه حاجت است\r\nارباب حاجتيم و زبان سوال نيست\r\nدر حضرت کريم تمنا چه حاجت است\r\nمحتاج قصه نيست گرت قصد خون ماست\r\nچون رخت از آن توست به يغما چه حاجت است\r\nجام جهان نماست ضمير منير دوست\r\nاظهار احتياج خود آن جا چه حاجت است\r\nآن شد که بار منت ملاح بردمي\r\nگوهر چو دست داد به دريا چه حاجت است\r\nاي مدعي برو که مرا با تو کار نيست\r\nاحباب حاضرند به اعدا چه حاجت است\r\nاي عاشق گدا چو لب روح بخش يار\r\nمي داندت وظيفه تقاضا چه حاجت است\r\nحافظ تو ختم کن که هنر خود عيان شود\r\nبا مدعي نزاع و محاکا چه حاجت است\r\n"
  },
  {
    "id": 34,
    "title": "رواق منظر چشم من آشيانه توست",
    "content": "رواق منظر چشم من آشيانه توست\r\nکرم نما و فرود آ که خانه خانه توست\r\nبه لطف خال و خط از عارفان ربودي دل\r\nلطيفه هاي عجب زير دام و دانه توست\r\nدلت به وصل گل اي بلبل صبا خوش باد\r\nکه در چمن همه گلبانگ عاشقانه توست\r\nعلاج ضعف دل ما به لب حوالت کن\r\nکه اين مفرح ياقوت در خزانه توست\r\nبه تن مقصرم از دولت ملازمتت\r\nولي خلاصه جان خاک آستانه توست\r\nمن آن نيم که دهم نقد دل به هر شوخي\r\nدر خزانه به مهر تو و نشانه توست\r\nتو خود چه لعبتي اي شهسوار شيرين کار\r\nکه توسني چو فلک رام تازيانه توست\r\nچه جاي من که بلغزد سپهر شعبده باز\r\nاز اين حيل که در انبانه بهانه توست\r\nسرود مجلست اکنون فلک به رقص آرد\r\nکه شعر حافظ شيرين سخن ترانه توست\r\n"
  },
  {
    "id": 35,
    "title": "برو به کار خود اي واعظ اين چه فريادست",
    "content": "برو به کار خود اي واعظ اين چه فريادست\r\nمرا فتاد دل از ره تو را چه افتادست\r\nميان او که خدا آفريده است از هيچ\r\nدقيقه ايست که هيچ آفريده نگشادست\r\nبه کام تا نرساند مرا لبش چون ناي\r\nنصيحت همه عالم به گوش من بادست\r\nگداي کوي تو از هشت خلد مستغنيست\r\nاسير عشق تو از هر دو عالم آزادست\r\nاگر چه مستي عشقم خراب کرد ولي\r\nاساس هستي من زان خراب آبادست\r\nدلا منال ز بيداد و جور يار که يار\r\nتو را نصيب همين کرد و اين از آن دادست\r\nبرو فسانه مخوان و فسون مدم حافظ\r\nکز اين فسانه و افسون مرا بسي يادست\r\n"
  },
  {
    "id": 36,
    "title": "تا سر زلف تو در دست نسيم افتادست",
    "content": "تا سر زلف تو در دست نسيم افتادست\r\nدل سودازده از غصه دو نيم افتادست\r\nچشم جادوي تو خود عين سواد سحر است\r\nليکن اين هست که اين نسخه سقيم افتادست\r\nدر خم زلف تو آن خال سيه داني چيست\r\nنقطه دوده که در حلقه جيم افتادست\r\nزلف مشکين تو در گلشن فردوس عذار\r\nچيست طاووس که در باغ نعيم افتادست\r\nدل من در هوس روي تو اي مونس جان\r\nخاک راهيست که در دست نسيم افتادست\r\nهمچو گرد اين تن خاکي نتواند برخاست\r\nاز سر کوي تو زان رو که عظيم افتادست\r\nسايه قد تو بر قالبم اي عيسي دم\r\nعکس روحيست که بر عظم رميم افتادست\r\nآن که جز کعبه مقامش نبد از ياد لبت\r\nبر در ميکده ديدم که مقيم افتادست\r\nحافظ گمشده را با غمت اي يار عزيز\r\nاتحاديست که در عهد قديم افتادست\r\n"
  },
  {
    "id": 37,
    "title": "بيا که قصر امل سخت سست بنيادست",
    "content": "بيا که قصر امل سخت سست بنيادست\r\nبيار باده که بنياد عمر بر بادست\r\nغلام همت آنم که زير چرخ کبود\r\nز هر چه رنگ تعلق پذيرد آزادست\r\nچه گويمت که به ميخانه دوش مست و خراب\r\nسروش عالم غيبم چه مژده ها دادست\r\nکه اي بلندنظر شاهباز سدره نشين\r\nنشيمن تو نه اين کنج محنت آبادست\r\nتو را ز کنگره عرش مي زنند صفير\r\nندانمت که در اين دامگه چه افتادست\r\nنصيحتي کنمت ياد گير و در عمل آر\r\nکه اين حديث ز پير طريقتم يادست\r\nغم جهان مخور و پند من مبر از ياد\r\nکه اين لطيفه عشقم ز ره روي يادست\r\nرضا به داده بده وز جبين گره بگشاي\r\nکه بر من و تو در اختيار نگشادست\r\nمجو درستي عهد از جهان سست نهاد\r\nکه اين عجوز عروس هزاردامادست\r\nنشان عهد و وفا نيست در تبسم گل\r\nبنال بلبل بي دل که جاي فريادست\r\nحسد چه مي بري اي سست نظم بر حافظ\r\nقبول خاطر و لطف سخن خدادادست\r\n"
  },
  {
    "id": 38,
    "title": "بي مهر رخت روز مرا نور نماندست",
    "content": "بي مهر رخت روز مرا نور نماندست\r\nوز عمر مرا جز شب ديجور نماندست\r\nهنگام وداع تو ز بس گريه که کردم\r\nدور از رخ تو چشم مرا نور نماندست\r\nمي رفت خيال تو ز چشم من و مي گفت\r\nهيهات از اين گوشه که معمور نماندست\r\nوصل تو اجل را ز سرم دور همي داشت\r\nاز دولت هجر تو کنون دور نماندست\r\nنزديک شد آن دم که رقيب تو بگويد\r\nدور از رخت اين خسته رنجور نماندست\r\nصبر است مرا چاره هجران تو ليکن\r\nچون صبر توان کرد که مقدور نماندست\r\nدر هجر تو گر چشم مرا آب روان است\r\nگو خون جگر ريز که معذور نماندست\r\nحافظ ز غم از گريه نپرداخت به خنده\r\nماتم زده را داعيه سور نماندست\r\n"
  },
  {
    "id": 39,
    "title": "باغ مرا چه حاجت سرو و صنوبر است",
    "content": "باغ مرا چه حاجت سرو و صنوبر است\r\nشمشاد خانه پرور ما از که کمتر است\r\nاي نازنين پسر تو چه مذهب گرفته اي\r\nکت خون ما حلالتر از شير مادر است\r\nچون نقش غم ز دور ببيني شراب خواه\r\nتشخيص کرده ايم و مداوا مقرر است\r\nاز آستان پير مغان سر چرا کشيم\r\nدولت در آن سرا و گشايش در آن در است\r\nيک قصه بيش نيست غم عشق وين عجب\r\nکز هر زبان که مي شنوم نامکرر است\r\nدي وعده داد وصلم و در سر شراب داشت\r\nامروز تا چه گويد و بازش چه در سر است\r\nشيراز و آب رکني و اين باد خوش نسيم\r\nعيبش مکن که خال رخ هفت کشور است\r\nفرق است از آب خضر که ظلمات جاي او است\r\nتا آب ما که منبعش الله اکبر است\r\nما آبروي فقر و قناعت نمي بريم\r\nبا پادشه بگوي که روزي مقدر است\r\nحافظ چه طرفه شاخ نباتيست کلک تو\r\nکش ميوه دلپذيرتر از شهد و شکر است\r\n"
  },
  {
    "id": 40,
    "title": "المنه لله که در ميکده باز است",
    "content": "المنه لله که در ميکده باز است\r\nزان رو که مرا بر در او روي نياز است\r\nخم ها همه در جوش و خروشند ز مستي\r\nوان مي که در آن جاست حقيقت نه مجاز است\r\nاز وي همه مستي و غرور است و تکبر\r\nوز ما همه بيچارگي و عجز و نياز است\r\nرازي که بر غير نگفتيم و نگوييم\r\nبا دوست بگوييم که او محرم راز است\r\nشرح شکن زلف خم اندر خم جانان\r\nکوته نتوان کرد که اين قصه دراز است\r\nبار دل مجنون و خم طره ليلي\r\nرخساره محمود و کف پاي اياز است\r\nبردوخته ام ديده چو باز از همه عالم\r\nتا ديده من بر رخ زيباي تو باز است\r\nدر کعبه کوي تو هر آن کس که بيايد\r\nاز قبله ابروي تو در عين نماز است\r\nاي مجلسيان سوز دل حافظ مسکين\r\nاز شمع بپرسيد که در سوز و گداز است\r\n"
  },
  {
    "id": 41,
    "title": "اگر چه باده فرح بخش و باد گل بيز است",
    "content": "اگر چه باده فرح بخش و باد گل بيز است\r\nبه بانگ چنگ مخور مي که محتسب تيز است\r\nصراحي اي و حريفي گرت به چنگ افتد\r\nبه عقل نوش که ايام فتنه انگيز است\r\nدر آستين مرقع پياله پنهان کن\r\nکه همچو چشم صراحي زمانه خون ريز است\r\nبه آب ديده بشوييم خرقه ها از مي\r\nکه موسم ورع و روزگار پرهيز است\r\nمجوي عيش خوش از دور باژگون سپهر\r\nکه صاف اين سر خم جمله دردي آميز است\r\nسپهر برشده پرويزنيست خون افشان\r\nکه ريزه اش سر کسري و تاج پرويز است\r\nعراق و فارس گرفتي به شعر خوش حافظ\r\nبيا که نوبت بغداد و وقت تبريز است\r\n"
  },
  {
    "id": 42,
    "title": "حال دل با تو گفتنم هوس است",
    "content": "حال دل با تو گفتنم هوس است\r\nخبر دل شنفتنم هوس است\r\nطمع خام بين که قصه فاش\r\nاز رقيبان نهفتنم هوس است\r\nشب قدري چنين عزيز و شريف\r\nبا تو تا روز خفتنم هوس است\r\nوه که دردانه اي چنين نازک\r\nدر شب تار سفتنم هوس است\r\nاي صبا امشبم مدد فرماي\r\nکه سحرگه شکفتنم هوس است\r\nاز براي شرف به نوک مژه\r\nخاک راه تو رفتنم هوس است\r\nهمچو حافظ به رغم مدعيان\r\nشعر رندانه گفتنم هوس است\r\n"
  },
  {
    "id": 43,
    "title": "صحن بستان ذوق بخش و صحبت ياران خوش است",
    "content": "صحن بستان ذوق بخش و صحبت ياران خوش است\r\nوقت گل خوش باد کز وي وقت ميخواران خوش است\r\nاز صبا هر دم مشام جان ما خوش مي شود\r\nآري آري طيب انفاس هواداران خوش است\r\nناگشوده گل نقاب آهنگ رحلت ساز کرد\r\nناله کن بلبل که گلبانگ دل افکاران خوش است\r\nمرغ خوشخوان را بشارت باد کاندر راه عشق\r\nدوست را با ناله شب هاي بيداران خوش است\r\nنيست در بازار عالم خوشدلي ور زان که هست\r\nشيوه رندي و خوش باشي عياران خوش است\r\nاز زبان سوسن آزاده ام آمد به گوش\r\nکاندر اين دير کهن کار سبکباران خوش است\r\nحافظا ترک جهان گفتن طريق خوشدليست\r\nتا نپنداري که احوال جهان داران خوش است\r\n"
  },
  {
    "id": 44,
    "title": "کنون که بر کف گل جام باده صاف است",
    "content": "کنون که بر کف گل جام باده صاف است\r\nبه صد هزار زبان بلبلش در اوصاف است\r\nبخواه دفتر اشعار و راه صحرا گير\r\nچه وقت مدرسه و بحث کشف کشاف است\r\nفقيه مدرسه دي مست بود و فتوي داد\r\nکه مي حرام ولي به ز مال اوقاف است\r\nبه درد و صاف تو را حکم نيست خوش درکش\r\nکه هر چه ساقي ما کرد عين الطاف است\r\nببر ز خلق و چو عنقا قياس کار بگير\r\nکه صيت گوشه نشينان ز قاف تا قاف است\r\nحديث مدعيان و خيال همکاران\r\nهمان حکايت زردوز و بورياباف است\r\nخموش حافظ و اين نکته هاي چون زر سرخ\r\nنگاه دار که قلاب شهر صراف است\r\n"
  },
  {
    "id": 45,
    "title": "در اين زمانه رفيقي که خالي از خلل است",
    "content": "در اين زمانه رفيقي که خالي از خلل است\r\nصراحي مي ناب و سفينه غزل است\r\nجريده رو که گذرگاه عافيت تنگ است\r\nپياله گير که عمر عزيز بي بدل است\r\nنه من ز بي عملي در جهان ملولم و بس\r\nملالت علما هم ز علم بي عمل است\r\nبه چشم عقل در اين رهگذار پرآشوب\r\nجهان و کار جهان بي ثبات و بي محل است\r\nبگير طره مه چهره اي و قصه مخوان\r\nکه سعد و نحس ز تاثير زهره و زحل است\r\nدلم اميد فراوان به وصل روي تو داشت\r\nولي اجل به ره عمر رهزن امل است\r\nبه هيچ دور نخواهند يافت هشيارش\r\nچنين که حافظ ما مست باده ازل است\r\n"
  },
  {
    "id": 46,
    "title": "گل در بر و مي در کف و معشوق به کام است",
    "content": "گل در بر و مي در کف و معشوق به کام است\r\nسلطان جهانم به چنين روز غلام است\r\nگو شمع مياريد در اين جمع که امشب\r\nدر مجلس ما ماه رخ دوست تمام است\r\nدر مذهب ما باده حلال است وليکن\r\nبي روي تو اي سرو گل اندام حرام است\r\nگوشم همه بر قول ني و نغمه چنگ است\r\nچشمم همه بر لعل لب و گردش جام است\r\nدر مجلس ما عطر مياميز که ما را\r\nهر لحظه ز گيسوي تو خوش بوي مشام است\r\nاز چاشني قند مگو هيچ و ز شکر\r\nزان رو که مرا از لب شيرين تو کام است\r\nتا گنج غمت در دل ويرانه مقيم است\r\nهمواره مرا کوي خرابات مقام است\r\nاز ننگ چه گويي که مرا نام ز ننگ است\r\nوز نام چه پرسي که مرا ننگ ز نام است\r\nميخواره و سرگشته و رنديم و نظرباز\r\nوان کس که چو ما نيست در اين شهر کدام است\r\nبا محتسبم عيب مگوييد که او نيز\r\nپيوسته چو ما در طلب عيش مدام است\r\nحافظ منشين بي مي و معشوق زماني\r\nکايام گل و ياسمن و عيد صيام است\r\n"
  },
  {
    "id": 47,
    "title": "به کوي ميکده هر سالکي که ره دانست",
    "content": "به کوي ميکده هر سالکي که ره دانست\r\nدري دگر زدن انديشه تبه دانست\r\nزمانه افسر رندي نداد جز به کسي\r\nکه سرفرازي عالم در اين کله دانست\r\nبر آستانه ميخانه هر که يافت رهي\r\nز فيض جام مي اسرار خانقه دانست\r\nهر آن که راز دو عالم ز خط ساغر خواند\r\nرموز جام جم از نقش خاک ره دانست\r\nوراي طاعت ديوانگان ز ما مطلب\r\nکه شيخ مذهب ما عاقلي گنه دانست\r\nدلم ز نرگس ساقي امان نخواست به جان\r\nچرا که شيوه آن ترک دل سيه دانست\r\nز جور کوکب طالع سحرگهان چشمم\r\nچنان گريست که ناهيد ديد و مه دانست\r\nحديث حافظ و ساغر که مي زند پنهان\r\nچه جاي محتسب و شحنه پادشه دانست\r\nبلندمرتبه شاهي که نه رواق سپهر\r\nنمونه اي ز خم طاق بارگه دانست\r\n"
  },
  {
    "id": 48,
    "title": "صوفي از پرتو مي راز نهاني دانست",
    "content": "صوفي از پرتو مي راز نهاني دانست\r\nگوهر هر کس از اين لعل تواني دانست\r\nقدر مجموعه گل مرغ سحر داند و بس\r\nکه نه هر کو ورقي خواند معاني دانست\r\nعرضه کردم دو جهان بر دل کارافتاده\r\nبجز از عشق تو باقي همه فاني دانست\r\nآن شد اکنون که ز ابناي عوام انديشم\r\nمحتسب نيز در اين عيش نهاني دانست\r\nدلبر آسايش ما مصلحت وقت نديد\r\nور نه از جانب ما دل نگراني دانست\r\nسنگ و گل را کند از يمن نظر لعل و عقيق\r\nهر که قدر نفس باد يماني دانست\r\nاي که از دفتر عقل آيت عشق آموزي\r\nترسم اين نکته به تحقيق نداني دانست\r\nمي بياور که ننازد به گل باغ جهان\r\nهر که غارتگري باد خزاني دانست\r\nحافظ اين گوهر منظوم که از طبع انگيخت\r\nز اثر تربيت آصف ثاني دانست\r\n"
  },
  {
    "id": 49,
    "title": "روضه خلد برين خلوت درويشان است",
    "content": "روضه خلد برين خلوت درويشان است\r\nمايه محتشمي خدمت درويشان است\r\nگنج عزلت که طلسمات عجايب دارد\r\nفتح آن در نظر رحمت درويشان است\r\nقصر فردوس که رضوانش به درباني رفت\r\nمنظري از چمن نزهت درويشان است\r\nآن چه زر مي شود از پرتو آن قلب سياه\r\nکيمياييست که در صحبت درويشان است\r\nآن که پيشش بنهد تاج تکبر خورشيد\r\nکبرياييست که در حشمت درويشان است\r\nدولتي را که نباشد غم از آسيب زوال\r\nبي تکلف بشنو دولت درويشان است\r\nخسروان قبله حاجات جهانند ولي\r\nسببش بندگي حضرت درويشان است\r\nروي مقصود که شاهان به دعا مي طلبند\r\nمظهرش آينه طلعت درويشان است\r\nاز کران تا به کران لشکر ظلم است ولي\r\nاز ازل تا به ابد فرصت درويشان است\r\nاي توانگر مفروش اين همه نخوت که تو را\r\nسر و زر در کنف همت درويشان است\r\nگنج قارون که فرو مي شود از قهر هنوز\r\nخوانده باشي که هم از غيرت درويشان است\r\nمن غلام نظر آصف عهدم کو را\r\nصورت خواجگي و سيرت درويشان است\r\nحافظ ار آب حيات ازلي مي خواهي\r\nمنبعش خاک در خلوت درويشان است\r\n"
  },
  {
    "id": 50,
    "title": "به دام زلف تو دل مبتلاي خويشتن است",
    "content": "به دام زلف تو دل مبتلاي خويشتن است\r\nبکش به غمزه که اينش سزاي خويشتن است\r\nگرت ز دست برآيد مراد خاطر ما\r\nبه دست باش که خيري به جاي خويشتن است\r\nبه جانت اي بت شيرين دهن که همچون شمع\r\nشبان تيره مرادم فناي خويشتن است\r\nچو راي عشق زدي با تو گفتم اي بلبل\r\nمکن که آن گل خندان براي خويشتن است\r\nبه مشک چين و چگل نيست بوي گل محتاج\r\nکه نافه هاش ز بند قباي خويشتن است\r\nمرو به خانه ارباب بي مروت دهر\r\nکه گنج عافيتت در سراي خويشتن است\r\nبسوخت حافظ و در شرط عشقبازي او\r\nهنوز بر سر عهد و وفاي خويشتن است\r\n"
  },
  {
    "id": 51,
    "title": "لعل سيراب به خون تشنه لب يار من است",
    "content": "لعل سيراب به خون تشنه لب يار من است\r\nوز پي ديدن او دادن جان کار من است\r\nشرم از آن چشم سيه بادش و مژگان دراز\r\nهر که دل بردن او ديد و در انکار من است\r\nساروان رخت به دروازه مبر کان سر کو\r\nشاهراهيست که منزلگه دلدار من است\r\nبنده طالع خويشم که در اين قحط وفا\r\nعشق آن لولي سرمست خريدار من است\r\nطبله عطر گل و زلف عبيرافشانش\r\nفيض يک شمه ز بوي خوش عطار من است\r\nباغبان همچو نسيمم ز در خويش مران\r\nکآب گلزار تو از اشک چو گلنار من است\r\nشربت قند و گلاب از لب يارم فرمود\r\nنرگس او که طبيب دل بيمار من است\r\nآن که در طرز غزل نکته به حافظ آموخت\r\nيار شيرين سخن نادره گفتار من است\r\n"
  },
  {
    "id": 52,
    "title": "روزگاريست که سوداي بتان دين من است",
    "content": "روزگاريست که سوداي بتان دين من است\r\nغم اين کار نشاط دل غمگين من است\r\nديدن روي تو را ديده جان بين بايد\r\nوين کجا مرتبه چشم جهان بين من است\r\nيار من باش که زيب فلک و زينت دهر\r\nاز مه روي تو و اشک چو پروين من است\r\nتا مرا عشق تو تعليم سخن گفتن کرد\r\nخلق را ورد زبان مدحت و تحسين من است\r\nدولت فقر خدايا به من ارزاني دار\r\nکاين کرامت سبب حشمت و تمکين من است\r\nواعظ شحنه شناس اين عظمت گو مفروش\r\nزان که منزلگه سلطان دل مسکين من است\r\nيا رب اين کعبه مقصود تماشاگه کيست\r\nکه مغيلان طريقش گل و نسرين من است\r\nحافظ از حشمت پرويز دگر قصه مخوان\r\nکه لبش جرعه کش خسرو شيرين من است\r\n"
  },
  {
    "id": 53,
    "title": "منم که گوشه ميخانه خانقاه من است",
    "content": "منم که گوشه ميخانه خانقاه من است\r\nدعاي پير مغان ورد صبحگاه من است\r\nگرم ترانه چنگ صبوح نيست چه باک\r\nنواي من به سحر آه عذرخواه من است\r\nز پادشاه و گدا فارغم بحمدالله\r\nگداي خاک در دوست پادشاه من است\r\nغرض ز مسجد و ميخانه ام وصال شماست\r\nجز اين خيال ندارم خدا گواه من است\r\nمگر به تيغ اجل خيمه برکنم ور ني\r\nرميدن از در دولت نه رسم و راه من است\r\nاز آن زمان که بر اين آستان نهادم روي\r\nفراز مسند خورشيد تکيه گاه من است\r\nگناه اگر چه نبود اختيار ما حافظ\r\nتو در طريق ادب باش و گو گناه من است\r\n"
  },
  {
    "id": 54,
    "title": "ز گريه مردم چشمم نشسته در خون است",
    "content": "ز گريه مردم چشمم نشسته در خون است\r\nببين که در طلبت حال مردمان چون است\r\nبه ياد لعل تو و چشم مست ميگونت\r\nز جام غم مي لعلي که مي خورم خون است\r\nز مشرق سر کو آفتاب طلعت تو\r\nاگر طلوع کند طالعم همايون است\r\nحکايت لب شيرين کلام فرهاد است\r\nشکنج طره ليلي مقام مجنون است\r\nدلم بجو که قدت همچو سرو دلجوي است\r\nسخن بگو که کلامت لطيف و موزون است\r\nز دور باده به جان راحتي رسان ساقي\r\nکه رنج خاطرم از جور دور گردون است\r\nاز آن دمي که ز چشمم برفت رود عزيز\r\nکنار دامن من همچو رود جيحون است\r\nچگونه شاد شود اندرون غمگينم\r\nبه اختيار که از اختيار بيرون است\r\nز بيخودي طلب يار مي کند حافظ\r\nچو مفلسي که طلبکار گنج قارون است\r\n"
  },
  {
    "id": 55,
    "title": "خم زلف تو دام کفر و دين است",
    "content": "خم زلف تو دام کفر و دين است\r\nز کارستان او يک شمه اين است\r\nجمالت معجز حسن است ليکن\r\nحديث غمزه ات سحر مبين است\r\nز چشم شوخ تو جان کي توان برد\r\nکه دايم با کمان اندر کمين است\r\nبر آن چشم سيه صد آفرين باد\r\nکه در عاشق کشي سحرآفرين است\r\nعجب علميست علم هيات عشق\r\nکه چرخ هشتمش هفتم زمين است\r\nتو پنداري که بدگو رفت و جان برد\r\nحسابش با کرام الکاتبين است\r\nمشو حافظ ز کيد زلفش ايمن\r\nکه دل برد و کنون دربند دين است\r\n"
  },
  {
    "id": 56,
    "title": "دل سراپرده محبت اوست",
    "content": "دل سراپرده محبت اوست\r\nديده آيينه دار طلعت اوست\r\nمن که سر درنياورم به دو کون\r\nگردنم زير بار منت اوست\r\nتو و طوبي و ما و قامت يار\r\nفکر هر کس به قدر همت اوست\r\nگر من آلوده دامنم چه عجب\r\nهمه عالم گواه عصمت اوست\r\nمن که باشم در آن حرم که صبا\r\nپرده دار حريم حرمت اوست\r\nبي خيالش مباد منظر چشم\r\nزان که اين گوشه جاي خلوت اوست\r\nهر گل نو که شد چمن آراي\r\nز اثر رنگ و بوي صحبت اوست\r\nدور مجنون گذشت و نوبت ماست\r\nهر کسي پنج روز نوبت اوست\r\nملکت عاشقي و گنج طرب\r\nهر چه دارم ز يمن همت اوست\r\nمن و دل گر فدا شديم چه باک\r\nغرض اندر ميان سلامت اوست\r\nفقر ظاهر مبين که حافظ را\r\nسينه گنجينه محبت اوست\r\n"
  },
  {
    "id": 57,
    "title": "آن سيه چرده که شيريني عالم با اوست",
    "content": "آن سيه چرده که شيريني عالم با اوست\r\nچشم ميگون لب خندان دل خرم با اوست\r\nگر چه شيرين دهنان پادشهانند ولي\r\nاو سليمان زمان است که خاتم با اوست\r\nروي خوب است و کمال هنر و دامن پاک\r\nلاجرم همت پاکان دو عالم با اوست\r\nخال مشکين که بدان عارض گندمگون است\r\nسر آن دانه که شد رهزن آدم با اوست\r\nدلبرم عزم سفر کرد خدا را ياران\r\nچه کنم با دل مجروح که مرهم با اوست\r\nبا که اين نکته توان گفت که آن سنگين دل\r\nکشت ما را و دم عيسي مريم با اوست\r\nحافظ از معتقدان است گرامي دارش\r\nزان که بخشايش بس روح مکرم با اوست\r\n"
  },
  {
    "id": 58,
    "title": "سر ارادت ما و آستان حضرت دوست",
    "content": "سر ارادت ما و آستان حضرت دوست\r\nکه هر چه بر سر ما مي رود ارادت اوست\r\nنظير دوست نديدم اگر چه از مه و مهر\r\nنهادم آينه ها در مقابل رخ دوست\r\nصبا ز حال دل تنگ ما چه شرح دهد\r\nکه چون شکنج ورق هاي غنچه تو بر توست\r\nنه من سبوکش اين دير رندسوزم و بس\r\nبسا سرا که در اين کارخانه سنگ و سبوست\r\nمگر تو شانه زدي زلف عنبرافشان را\r\nکه باد غاليه سا گشت و خاک عنبربوست\r\nنثار روي تو هر برگ گل که در چمن است\r\nفداي قد تو هر سروبن که بر لب جوست\r\nزبان ناطقه در وصف شوق نالان است\r\nچه جاي کلک بريده زبان بيهده گوست\r\nرخ تو در دلم آمد مراد خواهم يافت\r\nچرا که حال نکو در قفاي فال نکوست\r\nنه اين زمان دل حافظ در آتش هوس است\r\nکه داغدار ازل همچو لاله خودروست\r\n"
  },
  {
    "id": 59,
    "title": "دارم اميد عاطفتي از جانب دوست",
    "content": "دارم اميد عاطفتي از جانب دوست\r\nکردم جنايتي و اميدم به عفو اوست\r\nدانم که بگذرد ز سر جرم من که او\r\nگر چه پريوش است وليکن فرشته خوست\r\nچندان گريستم که هر کس که برگذشت\r\nدر اشک ما چو ديد روان گفت کاين چه جوست\r\nهيچ است آن دهان و نبينم از او نشان\r\nموي است آن ميان و ندانم که آن چه موست\r\nدارم عجب ز نقش خيالش که چون نرفت\r\nاز ديده ام که دم به دمش کار شست و شوست\r\nبي گفت و گوي زلف تو دل را همي کشد\r\nبا زلف دلکش تو که را روي گفت و گوست\r\nعمريست تا ز زلف تو بويي شنيده ام\r\nزان بوي در مشام دل من هنوز بوست\r\nحافظ بد است حال پريشان تو ولي\r\nبر بوي زلف يار پريشانيت نکوست\r\n"
  },
  {
    "id": 60,
    "title": "آن پيک نامور که رسيد از ديار دوست",
    "content": "آن پيک نامور که رسيد از ديار دوست\r\nآورد حرز جان ز خط مشکبار دوست\r\nخوش مي دهد نشان جلال و جمال يار\r\nخوش مي کند حکايت عز و وقار دوست\r\nدل دادمش به مژده و خجلت همي برم\r\nزين نقد قلب خويش که کردم نثار دوست\r\nشکر خدا که از مدد بخت کارساز\r\nبر حسب آرزوست همه کار و بار دوست\r\nسير سپهر و دور قمر را چه اختيار\r\nدر گردشند بر حسب اختيار دوست\r\nگر باد فتنه هر دو جهان را به هم زند\r\nما و چراغ چشم و ره انتظار دوست\r\nکحل الجواهري به من آر اي نسيم صبح\r\nزان خاک نيکبخت که شد رهگذار دوست\r\nماييم و آستانه عشق و سر نياز\r\nتا خواب خوش که را برد اندر کنار دوست\r\nدشمن به قصد حافظ اگر دم زند چه باک\r\nمنت خداي را که نيم شرمسار دوست\r\n"
  },
  {
    "id": 61,
    "title": "صبا اگر گذري افتدت به کشور دوست",
    "content": "صبا اگر گذري افتدت به کشور دوست\r\nبيار نفحه اي از گيسوي معنبر دوست\r\nبه جان او که به شکرانه جان برافشانم\r\nاگر به سوي من آري پيامي از بر دوست\r\nو گر چنان که در آن حضرتت نباشد بار\r\nبراي ديده بياور غباري از در دوست\r\nمن گدا و تمناي وصل او هيهات\r\nمگر به خواب ببينم خيال منظر دوست\r\nدل صنوبريم همچو بيد لرزان است\r\nز حسرت قد و بالاي چون صنوبر دوست\r\nاگر چه دوست به چيزي نمي خرد ما را\r\nبه عالمي نفروشيم مويي از سر دوست\r\nچه باشد ار شود از بند غم دلش آزاد\r\nچو هست حافظ مسکين غلام و چاکر دوست\r\n"
  },
  {
    "id": 62,
    "title": "مرحبا اي پيک مشتاقان بده پيغام دوست",
    "content": "مرحبا اي پيک مشتاقان بده پيغام دوست\r\nتا کنم جان از سر رغبت فداي نام دوست\r\nواله و شيداست دايم همچو بلبل در قفس\r\nطوطي طبعم ز عشق شکر و بادام دوست\r\nزلف او دام است و خالش دانه آن دام و من\r\nبر اميد دانه اي افتاده ام در دام دوست\r\nسر ز مستي برنگيرد تا به صبح روز حشر\r\nهر که چون من در ازل يک جرعه خورد از جام دوست\r\nبس نگويم شمه اي از شرح شوق خود از آنک\r\nدردسر باشد نمودن بيش از اين ابرام دوست\r\nگر دهد دستم کشم در ديده همچون توتيا\r\nخاک راهي کان مشرف گردد از اقدام دوست\r\nميل من سوي وصال و قصد او سوي فراق\r\nترک کام خود گرفتم تا برآيد کام دوست\r\nحافظ اندر درد او مي سوز و بي درمان بساز\r\nزان که درماني ندارد درد بي آرام دوست\r\n"
  },
  {
    "id": 63,
    "title": "روي تو کس نديد و هزارت رقيب هست",
    "content": "روي تو کس نديد و هزارت رقيب هست\r\nدر غنچه اي هنوز و صدت عندليب هست\r\nگر آمدم به کوي تو چندان غريب نيست\r\nچون من در آن ديار هزاران غريب هست\r\nدر عشق خانقاه و خرابات فرق نيست\r\nهر جا که هست پرتو روي حبيب هست\r\nآن جا که کار صومعه را جلوه مي دهند\r\nناقوس دير راهب و نام صليب هست\r\nعاشق که شد که يار به حالش نظر نکرد\r\nاي خواجه درد نيست وگرنه طبيب هست\r\nفرياد حافظ اين همه آخر به هرزه نيست\r\nهم قصه اي غريب و حديثي عجيب هست\r\n"
  },
  {
    "id": 64,
    "title": "اگر چه عرض هنر پيش يار بي ادبيست",
    "content": "اگر چه عرض هنر پيش يار بي ادبيست\r\nزبان خموش وليکن دهان پر از عربيست\r\nپري نهفته رخ و ديو در کرشمه حسن\r\nبسوخت ديده ز حيرت که اين چه بوالعجبيست\r\nدر اين چمن گل بي خار کس نچيد آري\r\nچراغ مصطفوي با شرار بولهبيست\r\nسبب مپرس که چرخ از چه سفله پرور شد\r\nکه کام بخشي او را بهانه بي سببيست\r\nبه نيم جو نخرم طاق خانقاه و رباط\r\nمرا که مصطبه ايوان و پاي خم طنبيست\r\nجمال دختر رز نور چشم ماست مگر\r\nکه در نقاب زجاجي و پرده عنبيست\r\nهزار عقل و ادب داشتم من اي خواجه\r\nکنون که مست خرابم صلاح بي ادبيست\r\nبيار مي که چو حافظ هزارم استظهار\r\nبه گريه سحري و نياز نيم شبيست\r\n"
  },
  {
    "id": 65,
    "title": "خوشتر ز عيش و صحبت و باغ و بهار چيست",
    "content": "خوشتر ز عيش و صحبت و باغ و بهار چيست\r\nساقي کجاست گو سبب انتظار چيست\r\nهر وقت خوش که دست دهد مغتنم شمار\r\nکس را وقوف نيست که انجام کار چيست\r\nپيوند عمر بسته به موييست هوش دار\r\nغمخوار خويش باش غم روزگار چيست\r\nمعني آب زندگي و روضه ارم\r\nجز طرف جويبار و مي خوشگوار چيست\r\nمستور و مست هر دو چو از يک قبيله اند\r\nما دل به عشوه که دهيم اختيار چيست\r\nراز درون پرده چه داند فلک خموش\r\nاي مدعي نزاع تو با پرده دار چيست\r\nسهو و خطاي بنده گرش اعتبار نيست\r\nمعني عفو و رحمت آمرزگار چيست\r\nزاهد شراب کوثر و حافظ پياله خواست\r\nتا در ميانه خواسته کردگار چيست\r\n"
  },
  {
    "id": 66,
    "title": "بنال بلبل اگر با منت سر ياريست",
    "content": "بنال بلبل اگر با منت سر ياريست\r\nکه ما دو عاشق زاريم و کار ما زاريست\r\nدر آن زمين که نسيمي وزد ز طره دوست\r\nچه جاي دم زدن نافه هاي تاتاريست\r\nبيار باده که رنگين کنيم جامه زرق\r\nکه مست جام غروريم و نام هشياريست\r\nخيال زلف تو پختن نه کار هر خاميست\r\nکه زير سلسله رفتن طريق عياريست\r\nلطيفه ايست نهاني که عشق از او خيزد\r\nکه نام آن نه لب لعل و خط زنگاريست\r\nجمال شخص نه چشم است و زلف و عارض و خال\r\nهزار نکته در اين کار و بار دلداريست\r\nقلندران حقيقت به نيم جو نخرند\r\nقباي اطلس آن کس که از هنر عاريست\r\nبر آستان تو مشکل توان رسيد آري\r\nعروج بر فلک سروري به دشواريست\r\nسحر کرشمه چشمت به خواب مي ديدم\r\nزهي مراتب خوابي که به ز بيداريست\r\nدلش به ناله ميازار و ختم کن حافظ\r\nکه رستگاري جاويد در کم آزاريست\r\n"
  },
  {
    "id": 67,
    "title": "يا رب اين شمع دل افروز ز کاشانه کيست",
    "content": "يا رب اين شمع دل افروز ز کاشانه کيست\r\nجان ما سوخت بپرسيد که جانانه کيست\r\nحاليا خانه برانداز دل و دين من است\r\nتا در آغوش که مي خسبد و همخانه کيست\r\nباده لعل لبش کز لب من دور مباد\r\nراح روح که و پيمان ده پيمانه کيست\r\nدولت صحبت آن شمع سعادت پرتو\r\nبازپرسيد خدا را که به پروانه کيست\r\nمي دهد هر کسش افسوني و معلوم نشد\r\nکه دل نازک او مايل افسانه کيست\r\nيا رب آن شاهوش ماه رخ زهره جبين\r\nدر يکتاي که و گوهر يک دانه کيست\r\nگفتم آه از دل ديوانه حافظ بي تو\r\nزير لب خنده زنان گفت که ديوانه کيست\r\n"
  },
  {
    "id": 68,
    "title": "ماهم اين هفته برون رفت و به چشمم ساليست",
    "content": "ماهم اين هفته برون رفت و به چشمم ساليست\r\nحال هجران تو چه داني که چه مشکل حاليست\r\nمردم ديده ز لطف رخ او در رخ او\r\nعکس خود ديد گمان برد که مشکين خاليست\r\nمي چکد شير هنوز از لب همچون شکرش\r\nگر چه در شيوه گري هر مژه اش قتاليست\r\nاي که انگشت نمايي به کرم در همه شهر\r\nوه که در کار غريبان عجبت اهماليست\r\nبعد از اينم نبود شائبه در جوهر فرد\r\nکه دهان تو در اين نکته خوش استدلاليست\r\nمژده دادند که بر ما گذري خواهي کرد\r\nنيت خير مگردان که مبارک فاليست\r\nکوه اندوه فراقت به چه حالت بکشد\r\nحافظ خسته که از ناله تنش چون ناليست\r\n"
  },
  {
    "id": 69,
    "title": "کس نيست که افتاده آن زلف دوتا نيست",
    "content": "کس نيست که افتاده آن زلف دوتا نيست\r\nدر رهگذر کيست که دامي ز بلا نيست\r\nچون چشم تو دل مي برد از گوشه نشينان\r\nهمراه تو بودن گنه از جانب ما نيست\r\nروي تو مگر آينه لطف الهيست\r\nحقا که چنين است و در اين روي و ريا نيست\r\nنرگس طلبد شيوه چشم تو زهي چشم\r\nمسکين خبرش از سر و در ديده حيا نيست\r\nاز بهر خدا زلف مپيراي که ما را\r\nشب نيست که صد عربده با باد صبا نيست\r\nبازآي که بي روي تو اي شمع دل افروز\r\nدر بزم حريفان اثر نور و صفا نيست\r\nتيمار غريبان اثر ذکر جميل است\r\nجانا مگر اين قاعده در شهر شما نيست\r\nدي مي شد و گفتم صنما عهد به جاي آر\r\nگفتا غلطي خواجه در اين عهد وفا نيست\r\nگر پير مغان مرشد من شد چه تفاوت\r\nدر هيچ سري نيست که سري ز خدا نيست\r\nعاشق چه کند گر نکشد بار ملامت\r\nبا هيچ دلاور سپر تير قضا نيست\r\nدر صومعه زاهد و در خلوت صوفي\r\nجز گوشه ابروي تو محراب دعا نيست\r\nاي چنگ فروبرده به خون دل حافظ\r\nفکرت مگر از غيرت قرآن و خدا نيست\r\n"
  },
  {
    "id": 70,
    "title": "مردم ديده ما جز به رخت ناظر نيست",
    "content": "مردم ديده ما جز به رخت ناظر نيست\r\nدل سرگشته ما غير تو را ذاکر نيست\r\nاشکم احرام طواف حرمت مي بندد\r\nگر چه از خون دل ريش دمي طاهر نيست\r\nبسته دام و قفس باد چو مرغ وحشي\r\nطاير سدره اگر در طلبت طاير نيست\r\nعاشق مفلس اگر قلب دلش کرد نثار\r\nمکنش عيب که بر نقد روان قادر نيست\r\nعاقبت دست بدان سرو بلندش برسد\r\nهر که را در طلبت همت او قاصر نيست\r\nاز روان بخشي عيسي نزنم دم هرگز\r\nزان که در روح فزايي چو لبت ماهر نيست\r\nمن که در آتش سوداي تو آهي نزنم\r\nکي توان گفت که بر داغ دلم صابر نيست\r\nروز اول که سر زلف تو ديدم گفتم\r\nکه پريشاني اين سلسله را آخر نيست\r\nسر پيوند تو تنها نه دل حافظ راست\r\nکيست آن کش سر پيوند تو در خاطر نيست\r\n"
  },
  {
    "id": 71,
    "title": "زاهد ظاهرپرست از حال ما آگاه نيست",
    "content": "زاهد ظاهرپرست از حال ما آگاه نيست\r\nدر حق ما هر چه گويد جاي هيچ اکراه نيست\r\nدر طريقت هر چه پيش سالک آيد خير اوست\r\nدر صراط مستقيم اي دل کسي گمراه نيست\r\nتا چه بازي رخ نمايد بيدقي خواهيم راند\r\nعرصه شطرنج رندان را مجال شاه نيست\r\nچيست اين سقف بلند ساده بسيارنقش\r\nزين معما هيچ دانا در جهان آگاه نيست\r\nاين چه استغناست يا رب وين چه قادر حکمت است\r\nکاين همه زخم نهان هست و مجال آه نيست\r\nصاحب ديوان ما گويي نمي داند حساب\r\nکاندر اين طغرا نشان حسبه لله نيست\r\nهر که خواهد گو بيا و هر چه خواهد گو بگو\r\nکبر و ناز و حاجب و دربان بدين درگاه نيست\r\nبر در ميخانه رفتن کار يک رنگان بود\r\nخودفروشان را به کوي مي فروشان راه نيست\r\nهر چه هست از قامت ناساز بي اندام ماست\r\nور نه تشريف تو بر بالاي کس کوتاه نيست\r\nبنده پير خراباتم که لطفش دايم است\r\nور نه لطف شيخ و زاهد گاه هست و گاه نيست\r\nحافظ ار بر صدر ننشيند ز عالي مشربيست\r\nعاشق دردي کش اندربند مال و جاه نيست\r\n"
  },
  {
    "id": 72,
    "title": "راهيست راه عشق که هيچش کناره نيست",
    "content": "راهيست راه عشق که هيچش کناره نيست\r\nآن جا جز آن که جان بسپارند چاره نيست\r\nهر گه که دل به عشق دهي خوش دمي بود\r\nدر کار خير حاجت هيچ استخاره نيست\r\nما را ز منع عقل مترسان و مي بيار\r\nکان شحنه در ولايت ما هيچ کاره نيست\r\nاز چشم خود بپرس که ما را که مي کشد\r\nجانا گناه طالع و جرم ستاره نيست\r\nاو را به چشم پاک توان ديد چون هلال\r\nهر ديده جاي جلوه آن ماه پاره نيست\r\nفرصت شمر طريقه رندي که اين نشان\r\nچون راه گنج بر همه کس آشکاره نيست\r\nنگرفت در تو گريه حافظ به هيچ رو\r\nحيران آن دلم که کم از سنگ خاره نيست\r\n"
  },
  {
    "id": 73,
    "title": "روشن از پرتو رويت نظري نيست که نيست",
    "content": "روشن از پرتو رويت نظري نيست که نيست\r\nمنت خاک درت بر بصري نيست که نيست\r\nناظر روي تو صاحب نظرانند آري\r\nسر گيسوي تو در هيچ سري نيست که نيست\r\nاشک غماز من ار سرخ برآمد چه عجب\r\nخجل از کرده خود پرده دري نيست که نيست\r\nتا به دامن ننشيند ز نسيمش گردي\r\nسيل خيز از نظرم رهگذري نيست که نيست\r\nتا دم از شام سر زلف تو هر جا نزنند\r\nبا صبا گفت و شنيدم سحري نيست که نيست\r\nمن از اين طالع شوريده برنجم ور ني\r\nبهره مند از سر کويت دگري نيست که نيست\r\nاز حياي لب شيرين تو اي چشمه نوش\r\nغرق آب و عرق اکنون شکري نيست که نيست\r\nمصلحت نيست که از پرده برون افتد راز\r\nور نه در مجلس رندان خبري نيست که نيست\r\nشير در باديه عشق تو روباه شود\r\nآه از اين راه که در وي خطري نيست که نيست\r\nآب چشمم که بر او منت خاک در توست\r\nزير صد منت او خاک دري نيست که نيست\r\nاز وجودم قدري نام و نشان هست که هست\r\nور نه از ضعف در آن جا اثري نيست که نيست\r\nغير از اين نکته که حافظ ز تو ناخشنود است\r\nدر سراپاي وجودت هنري نيست که نيست\r\n"
  },
  {
    "id": 74,
    "title": "حاصل کارگه کون و مکان اين همه نيست",
    "content": "حاصل کارگه کون و مکان اين همه نيست\r\nباده پيش آر که اسباب جهان اين همه نيست\r\nاز دل و جان شرف صحبت جانان غرض است\r\nغرض اين است وگرنه دل و جان اين همه نيست\r\nمنت سدره و طوبي ز پي سايه مکش\r\nکه چو خوش بنگري اي سرو روان اين همه نيست\r\nدولت آن است که بي خون دل آيد به کنار\r\nور نه با سعي و عمل باغ جنان اين همه نيست\r\nپنج روزي که در اين مرحله مهلت داري\r\nخوش بياساي زماني که زمان اين همه نيست\r\nبر لب بحر فنا منتظريم اي ساقي\r\nفرصتي دان که ز لب تا به دهان اين همه نيست\r\nزاهد ايمن مشو از بازي غيرت زنهار\r\nکه ره از صومعه تا دير مغان اين همه نيست\r\nدردمندي من سوخته زار و نزار\r\nظاهرا حاجت تقرير و بيان اين همه نيست\r\nنام حافظ رقم نيک پذيرفت ولي\r\nپيش رندان رقم سود و زيان اين همه نيست\r\n"
  },
  {
    "id": 75,
    "title": "خواب آن نرگس فتان تو بي چيزي نيست",
    "content": "خواب آن نرگس فتان تو بي چيزي نيست\r\nتاب آن زلف پريشان تو بي چيزي نيست\r\nاز لبت شير روان بود که من مي گفتم\r\nاين شکر گرد نمکدان تو بي چيزي نيست\r\nجان درازي تو بادا که يقين مي دانم\r\nدر کمان ناوک مژگان تو بي چيزي نيست\r\nمبتلايي به غم محنت و اندوه فراق\r\nاي دل اين ناله و افغان تو بي چيزي نيست\r\nدوش باد از سر کويش به گلستان بگذشت\r\nاي گل اين چاک گريبان تو بي چيزي نيست\r\nدرد عشق ار چه دل از خلق نهان مي دارد\r\nحافظ اين ديده گريان تو بي چيزي نيست\r\n"
  },
  {
    "id": 76,
    "title": "جز آستان توام در جهان پناهي نيست",
    "content": "جز آستان توام در جهان پناهي نيست\r\nسر مرا بجز اين در حواله گاهي نيست\r\nعدو چو تيغ کشد من سپر بيندازم\r\nکه تيغ ما بجز از ناله اي و آهي نيست\r\nچرا ز کوي خرابات روي برتابم\r\nکز اين به هم به جهان هيچ رسم و راهي نيست\r\nزمانه گر بزند آتشم به خرمن عمر\r\nبگو بسوز که بر من به برگ کاهي نيست\r\nغلام نرگس جماش آن سهي سروم\r\nکه از شراب غرورش به کس نگاهي نيست\r\nمباش در پي آزار و هر چه خواهي کن\r\nکه در شريعت ما غير از اين گناهي نيست\r\nعنان کشيده رو اي پادشاه کشور حسن\r\nکه نيست بر سر راهي که دادخواهي نيست\r\nچنين که از همه سو دام راه مي بينم\r\nبه از حمايت زلفش مرا پناهي نيست\r\nخزينه دل حافظ به زلف و خال مده\r\nکه کارهاي چنين حد هر سياهي نيست\r\n"
  },
  {
    "id": 77,
    "title": "بلبلي برگ گلي خوش رنگ در منقار داشت",
    "content": "بلبلي برگ گلي خوش رنگ در منقار داشت\r\nو اندر آن برگ و نوا خوش ناله هاي زار داشت\r\nگفتمش در عين وصل اين ناله و فرياد چيست\r\nگفت ما را جلوه معشوق در اين کار داشت\r\nيار اگر ننشست با ما نيست جاي اعتراض\r\nپادشاهي کامران بود از گدايي عار داشت\r\nدر نمي گيرد نياز و ناز ما با حسن دوست\r\nخرم آن کز نازنينان بخت برخوردار داشت\r\nخيز تا بر کلک آن نقاش جان افشان کنيم\r\nکاين همه نقش عجب در گردش پرگار داشت\r\nگر مريد راه عشقي فکر بدنامي مکن\r\nشيخ صنعان خرقه رهن خانه خمار داشت\r\nوقت آن شيرين قلندر خوش که در اطوار سير\r\nذکر تسبيح ملک در حلقه زنار داشت\r\nچشم حافظ زير بام قصر آن حوري سرشت\r\nشيوه جنات تجري تحتها الانهار داشت\r\n"
  },
  {
    "id": 78,
    "title": "ديدي که يار جز سر جور و ستم نداشت",
    "content": "ديدي که يار جز سر جور و ستم نداشت\r\nبشکست عهد وز غم ما هيچ غم نداشت\r\nيا رب مگيرش ار چه دل چون کبوترم\r\nافکند و کشت و عزت صيد حرم نداشت\r\nبر من جفا ز بخت من آمد وگرنه يار\r\nحاشا که رسم لطف و طريق کرم نداشت\r\nبا اين همه هر آن که نه خواري کشيد از او\r\nهر جا که رفت هيچ کسش محترم نداشت\r\nساقي بيار باده و با محتسب بگو\r\nانکار ما مکن که چنين جام جم نداشت\r\nهر راهرو که ره به حريم درش نبرد\r\nمسکين بريد وادي و ره در حرم نداشت\r\nحافظ ببر تو گوي فصاحت که مدعي\r\nهيچش هنر نبود و خبر نيز هم نداشت\r\n"
  },
  {
    "id": 79,
    "title": "کنون که مي دمد از بوستان نسيم بهشت",
    "content": "کنون که مي دمد از بوستان نسيم بهشت\r\nمن و شراب فرح بخش و يار حورسرشت\r\nگدا چرا نزند لاف سلطنت امروز\r\nکه خيمه سايه ابر است و بزمگه لب کشت\r\nچمن حکايت ارديبهشت مي گويد\r\nنه عاقل است که نسيه خريد و نقد بهشت\r\nبه مي عمارت دل کن که اين جهان خراب\r\nبر آن سر است که از خاک ما بسازد خشت\r\nوفا مجوي ز دشمن که پرتوي ندهد\r\nچو شمع صومعه افروزي از چراغ کنشت\r\nمکن به نامه سياهي ملامت من مست\r\nکه آگه است که تقدير بر سرش چه نوشت\r\nقدم دريغ مدار از جنازه حافظ\r\nکه گر چه غرق گناه است مي رود به بهشت\r\n"
  },
  {
    "id": 80,
    "title": "عيب رندان مکن اي زاهد پاکيزه سرشت",
    "content": "عيب رندان مکن اي زاهد پاکيزه سرشت\r\nکه گناه دگران بر تو نخواهند نوشت\r\nمن اگر نيکم و گر بد تو برو خود را باش\r\nهر کسي آن درود عاقبت کار که کشت\r\nهمه کس طالب يارند چه هشيار و چه مست\r\nهمه جا خانه عشق است چه مسجد چه کنشت\r\nسر تسليم من و خشت در ميکده ها\r\nمدعي گر نکند فهم سخن گو سر و خشت\r\nنااميدم مکن از سابقه لطف ازل\r\nتو پس پرده چه داني که که خوب است و که زشت\r\nنه من از پرده تقوا به درافتادم و بس\r\nپدرم نيز بهشت ابد از دست بهشت\r\nحافظا روز اجل گر به کف آري جامي\r\nيک سر از کوي خرابات برندت به بهشت\r\n"
  },
  {
    "id": 81,
    "title": "صبحدم مرغ چمن با گل نوخاسته گفت",
    "content": "صبحدم مرغ چمن با گل نوخاسته گفت\r\nناز کم کن که در اين باغ بسي چون تو شکفت\r\nگل بخنديد که از راست نرنجيم ولي\r\nهيچ عاشق سخن سخت به معشوق نگفت\r\nگر طمع داري از آن جام مرصع مي لعل\r\nاي بسا در که به نوک مژه ات بايد سفت\r\nتا ابد بوي محبت به مشامش نرسد\r\nهر که خاک در ميخانه به رخساره نرفت\r\nدر گلستان ارم دوش چو از لطف هوا\r\nزلف سنبل به نسيم سحري مي آشفت\r\nگفتم اي مسند جم جام جهان بينت کو\r\nگفت افسوس که آن دولت بيدار بخفت\r\nسخن عشق نه آن است که آيد به زبان\r\nساقيا مي ده و کوتاه کن اين گفت و شنفت\r\nاشک حافظ خرد و صبر به دريا انداخت\r\nچه کند سوز غم عشق نيارست نهفت\r\n"
  },
  {
    "id": 82,
    "title": "آن ترک پري چهره که دوش از بر ما رفت",
    "content": "آن ترک پري چهره که دوش از بر ما رفت\r\nآيا چه خطا ديد که از راه خطا رفت\r\nتا رفت مرا از نظر آن چشم جهان بين\r\nکس واقف ما نيست که از ديده چه ها رفت\r\nبر شمع نرفت از گذر آتش دل دوش\r\nآن دود که از سوز جگر بر سر ما رفت\r\nدور از رخ تو دم به دم از گوشه چشمم\r\nسيلاب سرشک آمد و طوفان بلا رفت\r\nاز پاي فتاديم چو آمد غم هجران\r\nدر درد بمرديم چو از دست دوا رفت\r\nدل گفت وصالش به دعا باز توان يافت\r\nعمريست که عمرم همه در کار دعا رفت\r\nاحرام چه بنديم چو آن قبله نه اين جاست\r\nدر سعي چه کوشيم چو از مروه صفا رفت\r\nدي گفت طبيب از سر حسرت چو مرا ديد\r\nهيهات که رنج تو ز قانون شفا رفت\r\nاي دوست به پرسيدن حافظ قدمي نه\r\nزان پيش که گويند که از دار فنا رفت\r\n"
  },
  {
    "id": 83,
    "title": "گر ز دست زلف مشکينت خطايي رفت رفت",
    "content": "گر ز دست زلف مشکينت خطايي رفت رفت\r\nور ز هندوي شما بر ما جفايي رفت رفت\r\nبرق عشق ار خرمن پشمينه پوشي سوخت سوخت\r\nجور شاه کامران گر بر گدايي رفت رفت\r\nدر طريقت رنجش خاطر نباشد مي بيار\r\nهر کدورت را که بيني چون صفايي رفت رفت\r\nعشقبازي را تحمل بايد اي دل پاي دار\r\nگر ملالي بود بود و گر خطايي رفت رفت\r\nگر دلي از غمزه دلدار باري برد برد\r\nور ميان جان و جانان ماجرايي رفت رفت\r\nاز سخن چينان ملالت ها پديد آمد ولي\r\nگر ميان همنشينان ناسزايي رفت رفت\r\nعيب حافظ گو مکن واعظ که رفت از خانقاه\r\nپاي آزادي چه بندي گر به جايي رفت رفت\r\n"
  },
  {
    "id": 84,
    "title": "ساقي بيار باده که ماه صيام رفت",
    "content": "ساقي بيار باده که ماه صيام رفت\r\nدرده قدح که موسم ناموس و نام رفت\r\nوقت عزيز رفت بيا تا قضا کنيم\r\nعمري که بي حضور صراحي و جام رفت\r\nمستم کن آن چنان که ندانم ز بيخودي\r\nدر عرصه خيال که آمد کدام رفت\r\nبر بوي آن که جرعه جامت به ما رسد\r\nدر مصطبه دعاي تو هر صبح و شام رفت\r\nدل را که مرده بود حياتي به جان رسيد\r\nتا بويي از نسيم مي اش در مشام رفت\r\nزاهد غرور داشت سلامت نبرد راه\r\nرند از ره نياز به دارالسلام رفت\r\nنقد دلي که بود مرا صرف باده شد\r\nقلب سياه بود از آن در حرام رفت\r\nدر تاب توبه چند توان سوخت همچو عود\r\nمي ده که عمر در سر سوداي خام رفت\r\nديگر مکن نصيحت حافظ که ره نيافت\r\nگمگشته اي که باده نابش به کام رفت\r\n"
  },
  {
    "id": 85,
    "title": "شربتي از لب لعلش نچشيديم و برفت",
    "content": "شربتي از لب لعلش نچشيديم و برفت\r\nروي مه پيکر او سير نديديم و برفت\r\nگويي از صحبت ما نيک به تنگ آمده بود\r\nبار بربست و به گردش نرسيديم و برفت\r\nبس که ما فاتحه و حرز يماني خوانديم\r\nوز پي اش سوره اخلاص دميديم و برفت\r\nعشوه دادند که بر ما گذري خواهي کرد\r\nديدي آخر که چنين عشوه خريديم و برفت\r\nشد چمان در چمن حسن و لطافت ليکن\r\nدر گلستان وصالش نچميديم و برفت\r\nهمچو حافظ همه شب ناله و زاري کرديم\r\nکاي دريغا به وداعش نرسيديم و برفت\r\n"
  },
  {
    "id": 86,
    "title": "ساقي بيا که يار ز رخ پرده برگرفت",
    "content": "ساقي بيا که يار ز رخ پرده برگرفت\r\nکار چراغ خلوتيان باز درگرفت\r\nآن شمع سرگرفته دگر چهره برفروخت\r\nوين پير سالخورده جواني ز سر گرفت\r\nآن عشوه داد عشق که مفتي ز ره برفت\r\nوان لطف کرد دوست که دشمن حذر گرفت\r\nزنهار از آن عبارت شيرين دلفريب\r\nگويي که پسته تو سخن در شکر گرفت\r\nبار غمي که خاطر ما خسته کرده بود\r\nعيسي دمي خدا بفرستاد و برگرفت\r\nهر سروقد که بر مه و خور حسن مي فروخت\r\nچون تو درآمدي پي کاري دگر گرفت\r\nزين قصه هفت گنبد افلاک پرصداست\r\nکوته نظر ببين که سخن مختصر گرفت\r\nحافظ تو اين سخن ز که آموختي که بخت\r\nتعويذ کرد شعر تو را و به زر گرفت\r\n"
  },
  {
    "id": 87,
    "title": "حسنت به اتفاق ملاحت جهان گرفت",
    "content": "حسنت به اتفاق ملاحت جهان گرفت\r\nآري به اتفاق جهان مي توان گرفت\r\nافشاي راز خلوتيان خواست کرد شمع\r\nشکر خدا که سر دلش در زبان گرفت\r\nزين آتش نهفته که در سينه من است\r\nخورشيد شعله ايست که در آسمان گرفت\r\nمي خواست گل که دم زند از رنگ و بوي دوست\r\nاز غيرت صبا نفسش در دهان گرفت\r\nآسوده بر کنار چو پرگار مي شدم\r\nدوران چو نقطه عاقبتم در ميان گرفت\r\nآن روز شوق ساغر مي خرمنم بسوخت\r\nکآتش ز عکس عارض ساقي در آن گرفت\r\nخواهم شدن به کوي مغان آستين فشان\r\nزين فتنه ها که دامن آخرزمان گرفت\r\nمي خور که هر که آخر کار جهان بديد\r\nاز غم سبک برآمد و رطل گران گرفت\r\nبر برگ گل به خون شقايق نوشته اند\r\nکان کس که پخته شد مي چون ارغوان گرفت\r\nحافظ چو آب لطف ز نظم تو مي چکد\r\nحاسد چگونه نکته تواند بر آن گرفت\r\n"
  },
  {
    "id": 88,
    "title": "شنيده ام سخني خوش که پير کنعان گفت",
    "content": "شنيده ام سخني خوش که پير کنعان گفت\r\nفراق يار نه آن مي کند که بتوان گفت\r\nحديث هول قيامت که گفت واعظ شهر\r\nکنايتيست که از روزگار هجران گفت\r\nنشان يار سفرکرده از که پرسم باز\r\nکه هر چه گفت بريد صبا پريشان گفت\r\nفغان که آن مه نامهربان مهرگسل\r\nبه ترک صحبت ياران خود چه آسان گفت\r\nمن و مقام رضا بعد از اين و شکر رقيب\r\nکه دل به درد تو خو کرد و ترک درمان گفت\r\nغم کهن به مي سالخورده دفع کنيد\r\nکه تخم خوشدلي اين است پير دهقان گفت\r\nگره به باد مزن گر چه بر مراد رود\r\nکه اين سخن به مثل باد با سليمان گفت\r\nبه مهلتي که سپهرت دهد ز راه مرو\r\nتو را که گفت که اين زال ترک دستان گفت\r\nمزن ز چون و چرا دم که بنده مقبل\r\nقبول کرد به جان هر سخن که جانان گفت\r\nکه گفت حافظ از انديشه تو آمد باز\r\nمن اين نگفته ام آن کس که گفت بهتان گفت\r\n"
  },
  {
    "id": 89,
    "title": "يا رب سببي ساز که يارم به سلامت",
    "content": "يا رب سببي ساز که يارم به سلامت\r\nبازآيد و برهاندم از بند ملامت\r\nخاک ره آن يار سفرکرده بياريد\r\nتا چشم جهان بين کنمش جاي اقامت\r\nفرياد که از شش جهتم راه ببستند\r\nآن خال و خط و زلف و رخ و عارض و قامت\r\nامروز که در دست توام مرحمتي کن\r\nفردا که شوم خاک چه سود اشک ندامت\r\nاي آن که به تقرير و بيان دم زني از عشق\r\nما با تو نداريم سخن خير و سلامت\r\nدرويش مکن ناله ز شمشير احبا\r\nکاين طايفه از کشته ستانند غرامت\r\nدر خرقه زن آتش که خم ابروي ساقي\r\nبر مي شکند گوشه محراب امامت\r\nحاشا که من از جور و جفاي تو بنالم\r\nبيداد لطيفان همه لطف است و کرامت\r\nکوته نکند بحث سر زلف تو حافظ\r\nپيوسته شد اين سلسله تا روز قيامت\r\n"
  },
  {
    "id": 90,
    "title": "اي هدهد صبا به سبا مي فرستمت",
    "content": "اي هدهد صبا به سبا مي فرستمت\r\nبنگر که از کجا به کجا مي فرستمت\r\nحيف است طايري چو تو در خاکدان غم\r\nزين جا به آشيان وفا مي فرستمت\r\nدر راه عشق مرحله قرب و بعد نيست\r\nمي بينمت عيان و دعا مي فرستمت\r\nهر صبح و شام قافله اي از دعاي خير\r\nدر صحبت شمال و صبا مي فرستمت\r\nتا لشکر غمت نکند ملک دل خراب\r\nجان عزيز خود به نوا مي فرستمت\r\nاي غايب از نظر که شدي همنشين دل\r\nمي گويمت دعا و ثنا مي فرستمت\r\nدر روي خود تفرج صنع خداي کن\r\nکآيينه خداي نما مي فرستمت\r\nتا مطربان ز شوق منت آگهي دهند\r\nقول و غزل به ساز و نوا مي فرستمت\r\nساقي بيا که هاتف غيبم به مژده گفت\r\nبا درد صبر کن که دوا مي فرستمت\r\nحافظ سرود مجلس ما ذکر خير توست\r\nبشتاب هان که اسب و قبا مي فرستمت\r\n"
  },
  {
    "id": 91,
    "title": "اي غايب از نظر به خدا مي سپارمت",
    "content": "اي غايب از نظر به خدا مي سپارمت\r\nجانم بسوختي و به دل دوست دارمت\r\nتا دامن کفن نکشم زير پاي خاک\r\nباور مکن که دست ز دامن بدارمت\r\nمحراب ابرويت بنما تا سحرگهي\r\nدست دعا برآرم و در گردن آرمت\r\nگر بايدم شدن سوي هاروت بابلي\r\nصد گونه جادويي بکنم تا بيارمت\r\nخواهم که پيش ميرمت اي بي وفا طبيب\r\nبيمار بازپرس که در انتظارمت\r\nصد جوي آب بسته ام از ديده بر کنار\r\nبر بوي تخم مهر که در دل بکارمت\r\nخونم بريخت و از غم عشقم خلاص داد\r\nمنت پذير غمزه خنجر گذارمت\r\nمي گريم و مرادم از اين سيل اشکبار\r\nتخم محبت است که در دل بکارمت\r\nبارم ده از کرم سوي خود تا به سوز دل\r\nدر پاي دم به دم گهر از ديده بارمت\r\nحافظ شراب و شاهد و رندي نه وضع توست\r\nفي الجمله مي کني و فرو مي گذارمت\r\n"
  },
  {
    "id": 92,
    "title": "مير من خوش مي روي کاندر سر و پا ميرمت",
    "content": "مير من خوش مي روي کاندر سر و پا ميرمت\r\nخوش خرامان شو که پيش قد رعنا ميرمت\r\nگفته بودي کي بميري پيش من تعجيل چيست\r\nخوش تقاضا مي کني پيش تقاضا ميرمت\r\nعاشق و مخمور و مهجورم بت ساقي کجاست\r\nگو که بخرامد که پيش سروبالا ميرمت\r\nآن که عمري شد که تا بيمارم از سوداي او\r\nگو نگاهي کن که پيش چشم شهلا ميرمت\r\nگفته لعل لبم هم درد بخشد هم دوا\r\nگاه پيش درد و گه پيش مداوا ميرمت\r\nخوش خرامان مي روي چشم بد از روي تو دور\r\nدارم اندر سر خيال آن که در پا ميرمت\r\nگر چه جاي حافظ اندر خلوت وصل تو نيست\r\nاي همه جاي تو خوش پيش همه جا ميرمت\r\n"
  },
  {
    "id": 93,
    "title": "چه لطف بود که ناگاه رشحه قلمت",
    "content": "چه لطف بود که ناگاه رشحه قلمت\r\nحقوق خدمت ما عرضه کرد بر کرمت\r\nبه نوک خامه رقم کرده اي سلام مرا\r\nکه کارخانه دوران مباد بي رقمت\r\nنگويم از من بي دل به سهو کردي ياد\r\nکه در حساب خرد نيست سهو بر قلمت\r\nمرا ذليل مگردان به شکر اين نعمت\r\nکه داشت دولت سرمد عزيز و محترمت\r\nبيا که با سر زلفت قرار خواهم کرد\r\nکه گر سرم برود برندارم از قدمت\r\nز حال ما دلت آگه شود مگر وقتي\r\nکه لاله بردمد از خاک کشتگان غمت\r\nروان تشنه ما را به جرعه اي درياب\r\nچو مي دهند زلال خضر ز جام جمت\r\nهميشه وقت تو اي عيسي صبا خوش باد\r\nکه جان حافظ دلخسته زنده شد به دمت\r\n"
  },
  {
    "id": 94,
    "title": "زان يار دلنوازم شکريست با شکايت",
    "content": "زان يار دلنوازم شکريست با شکايت\r\nگر نکته دان عشقي بشنو تو اين حکايت\r\nبي مزد بود و منت هر خدمتي که کردم\r\nيا رب مباد کس را مخدوم بي عنايت\r\nرندان تشنه لب را آبي نمي دهد کس\r\nگويي ولي شناسان رفتند از اين ولايت\r\nدر زلف چون کمندش اي دل مپيچ کان جا\r\nسرها بريده بيني بي جرم و بي جنايت\r\nچشمت به غمزه ما را خون خورد و مي پسندي\r\nجانا روا نباشد خون ريز را حمايت\r\nدر اين شب سياهم گم گشت راه مقصود\r\nاز گوشه اي برون آي اي کوکب هدايت\r\nاز هر طرف که رفتم جز وحشتم نيفزود\r\nزنهار از اين بيابان وين راه بي نهايت\r\nاي آفتاب خوبان مي جوشد اندرونم\r\nيک ساعتم بگنجان در سايه عنايت\r\nاين راه را نهايت صورت کجا توان بست\r\nکش صد هزار منزل بيش است در بدايت\r\nهر چند بردي آبم روي از درت نتابم\r\nجور از حبيب خوشتر کز مدعي رعايت\r\nعشقت رسد به فرياد ار خود به سان حافظ\r\nقرآن ز بر بخواني در چارده روايت\r\n"
  },
  {
    "id": 95,
    "title": "مدامم مست مي دارد نسيم جعد گيسويت",
    "content": "مدامم مست مي دارد نسيم جعد گيسويت\r\nخرابم مي کند هر دم فريب چشم جادويت\r\nپس از چندين شکيبايي شبي يا رب توان ديدن\r\nکه شمع ديده افروزيم در محراب ابرويت\r\nسواد لوح بينش را عزيز از بهر آن دارم\r\nکه جان را نسخه اي باشد ز لوح خال هندويت\r\nتو گر خواهي که جاويدان جهان يک سر بيارايي\r\nصبا را گو که بردارد زماني برقع از رويت\r\nو گر رسم فنا خواهي که از عالم براندازي\r\nبرافشان تا فروريزد هزاران جان ز هر مويت\r\nمن و باد صبا مسکين دو سرگردان بي حاصل\r\nمن از افسون چشمت مست و او از بوي گيسويت\r\nزهي همت که حافظ راست از دنيي و از عقبي\r\nنيايد هيچ در چشمش بجز خاک سر کويت\r\n"
  },
  {
    "id": 96,
    "title": "درد ما را نيست درمان الغياث",
    "content": "درد ما را نيست درمان الغياث\r\nهجر ما را نيست پايان الغياث\r\nدين و دل بردند و قصد جان کنند\r\nالغياث از جور خوبان الغياث\r\nدر بهاي بوسه اي جاني طلب\r\nمي کنند اين دلستانان الغياث\r\nخون ما خوردند اين کافردلان\r\nاي مسلمانان چه درمان الغياث\r\nهمچو حافظ روز و شب بي خويشتن\r\nگشته ام سوزان و گريان الغياث\r\n"
  },
  {
    "id": 97,
    "title": "تويي که بر سر خوبان کشوري چون تاج",
    "content": "تويي که بر سر خوبان کشوري چون تاج\r\nسزد اگر همه دلبران دهندت باج\r\nدو چشم شوخ تو برهم زده خطا و حبش\r\nبه چين زلف تو ماچين و هند داده خراج\r\nبياض روي تو روشن چو عارض رخ روز\r\nسواد زلف سياه تو هست ظلمت داج\r\nدهان شهد تو داده رواج آب خضر\r\nلب چو قند تو برد از نبات مصر رواج\r\nاز اين مرض به حقيقت شفا نخواهم يافت\r\nکه از تو درد دل اي جان نمي رسد به علاج\r\nچرا همي شکني جان من ز سنگ دلي\r\nدل ضعيف که باشد به نازکي چو زجاج\r\nلب تو خضر و دهان تو آب حيوان است\r\nقد تو سرو و ميان موي و بر به هيات عاج\r\nفتاد در دل حافظ هواي چون تو شهي\r\nکمينه ذره خاک در تو بودي کاج\r\n"
  },
  {
    "id": 98,
    "title": "اگر به مذهب تو خون عاشق است مباح",
    "content": "اگر به مذهب تو خون عاشق است مباح\r\nصلاح ما همه آن است کان تو راست صلاح\r\nسواد زلف سياه تو جاعل الظلمات\r\nبياض روي چو ماه تو فالق الاصباح\r\nز چين زلف کمندت کسي نيافت خلاص\r\nاز آن کمانچه ابرو و تير چشم نجاح\r\nز ديده ام شده يک چشمه در کنار روان\r\nکه آشنا نکند در ميان آن ملاح\r\nلب چو آب حيات تو هست قوت جان\r\nوجود خاکي ما را از اوست ذکر رواح\r\nبداد لعل لبت بوسه اي به صد زاري\r\nگرفت کام دلم ز او به صد هزار الحاح\r\nدعاي جان تو ورد زبان مشتاقان\r\nهميشه تا که بود متصل مسا و صباح\r\nصلاح و توبه و تقوي ز ما مجو حافظ\r\nز رند و عاشق و مجنون کسي نيافت صلاح\r\n"
  },
  {
    "id": 99,
    "title": "دل من در هواي روي فرخ",
    "content": "دل من در هواي روي فرخ\r\nبود آشفته همچون موي فرخ\r\nبجز هندوي زلفش هيچ کس نيست\r\nکه برخوردار شد از روي فرخ\r\nسياهي نيکبخت است آن که دايم\r\nبود همراز و هم زانوي فرخ\r\nشود چون بيد لرزان سرو آزاد\r\nاگر بيند قد دلجوي فرخ\r\nبده ساقي شراب ارغواني\r\nبه ياد نرگس جادوي فرخ\r\nدوتا شد قامتم همچون کماني\r\nز غم پيوسته چون ابروي فرخ\r\nنسيم مشک تاتاري خجل کرد\r\nشميم زلف عنبربوي فرخ\r\nاگر ميل دل هر کس به جايست\r\nبود ميل دل من سوي فرخ\r\nغلام همت آنم که باشد\r\nچو حافظ بنده و هندوي فرخ\r\n"
  },
  {
    "id": 100,
    "title": "دي پير مي فروش که ذکرش به خير باد",
    "content": "دي پير مي فروش که ذکرش به خير باد\r\nگفتا شراب نوش و غم دل ببر ز ياد\r\nگفتم به باد مي دهدم باده نام و ننگ\r\nگفتا قبول کن سخن و هر چه باد باد\r\nسود و زيان و مايه چو خواهد شدن ز دست\r\nاز بهر اين معامله غمگين مباش و شاد\r\nبادت به دست باشد اگر دل نهي به هيچ\r\nدر معرضي که تخت سليمان رود به باد\r\nحافظ گرت ز پند حکيمان ملالت است\r\nکوته کنيم قصه که عمرت دراز باد\r\n"
  },
  {
    "id": 101,
    "title": "شراب و عيش نهان چيست کار بي بنياد",
    "content": "شراب و عيش نهان چيست کار بي بنياد\r\nزديم بر صف رندان و هر چه بادا باد\r\nگره ز دل بگشا و از سپهر ياد مکن\r\nکه فکر هيچ مهندس چنين گره نگشاد\r\nز انقلاب زمانه عجب مدار که چرخ\r\nاز اين فسانه هزاران هزار دارد ياد\r\nقدح به شرط ادب گير زان که ترکيبش\r\nز کاسه سر جمشيد و بهمن است و قباد\r\nکه آگه است که کاووس و کي کجا رفتند\r\nکه واقف است که چون رفت تخت جم بر باد\r\nز حسرت لب شيرين هنوز مي بينم\r\nکه لاله مي دمد از خون ديده فرهاد\r\nمگر که لاله بدانست بي وفايي دهر\r\nکه تا بزاد و بشد جام مي ز کف ننهاد\r\nبيا بيا که زماني ز مي خراب شويم\r\nمگر رسيم به گنجي در اين خراب آباد\r\nنمي دهند اجازت مرا به سير و سفر\r\nنسيم باد مصلا و آب رکن آباد\r\nقدح مگير چو حافظ مگر به ناله چنگ\r\nکه بسته اند بر ابريشم طرب دل شاد\r\n"
  },
  {
    "id": 102,
    "title": "دوش آگهي ز يار سفرکرده داد باد",
    "content": "دوش آگهي ز يار سفرکرده داد باد\r\nمن نيز دل به باد دهم هر چه باد باد\r\nکارم بدان رسيد که همراز خود کنم\r\nهر شام برق لامع و هر بامداد باد\r\nدر چين طره تو دل بي حفاظ من\r\nهرگز نگفت مسکن مالوف ياد باد\r\nامروز قدر پند عزيزان شناختم\r\nيا رب روان ناصح ما از تو شاد باد\r\nخون شد دلم به ياد تو هر گه که در چمن\r\nبند قباي غنچه گل مي گشاد باد\r\nاز دست رفته بود وجود ضعيف من\r\nصبحم به بوي وصل تو جان بازداد باد\r\nحافظ نهاد نيک تو کامت برآورد\r\nجان ها فداي مردم نيکونهاد باد\r\n"
  },
  {
    "id": 103,
    "title": "روز وصل دوستداران ياد باد",
    "content": "روز وصل دوستداران ياد باد\r\nياد باد آن روزگاران ياد باد\r\nکامم از تلخي غم چون زهر گشت\r\nبانگ نوش شادخواران ياد باد\r\nگر چه ياران فارغند از ياد من\r\nاز من ايشان را هزاران ياد باد\r\nمبتلا گشتم در اين بند و بلا\r\nکوشش آن حق گزاران ياد باد\r\nگر چه صد رود است در چشمم مدام\r\nزنده رود باغ کاران ياد باد\r\nراز حافظ بعد از اين ناگفته ماند\r\nاي دريغا رازداران ياد باد\r\n"
  },
  {
    "id": 104,
    "title": "جمالت آفتاب هر نظر باد",
    "content": "جمالت آفتاب هر نظر باد\r\nز خوبي روي خوبت خوبتر باد\r\nهماي زلف شاهين شهپرت را\r\nدل شاهان عالم زير پر باد\r\nکسي کو بسته زلفت نباشد\r\nچو زلفت درهم و زير و زبر باد\r\nدلي کو عاشق رويت نباشد\r\nهميشه غرقه در خون جگر باد\r\nبتا چون غمزه ات ناوک فشاند\r\nدل مجروح من پيشش سپر باد\r\nچو لعل شکرينت بوسه بخشد\r\nمذاق جان من ز او پرشکر باد\r\nمرا از توست هر دم تازه عشقي\r\nتو را هر ساعتي حسني دگر باد\r\nبه جان مشتاق روي توست حافظ\r\nتو را در حال مشتاقان نظر باد\r\n"
  },
  {
    "id": 105,
    "title": "صوفي ار باده به اندازه خورد نوشش باد",
    "content": "صوفي ار باده به اندازه خورد نوشش باد\r\nور نه انديشه اين کار فراموشش باد\r\nآن که يک جرعه مي از دست تواند دادن\r\nدست با شاهد مقصود در آغوشش باد\r\nپير ما گفت خطا بر قلم صنع نرفت\r\nآفرين بر نظر پاک خطاپوشش باد\r\nشاه ترکان سخن مدعيان مي شنود\r\nشرمي از مظلمه خون سياووشش باد\r\nگر چه از کبر سخن با من درويش نگفت\r\nجان فداي شکرين پسته خاموشش باد\r\nچشمم از آينه داران خط و خالش گشت\r\nلبم از بوسه ربايان بر و دوشش باد\r\nنرگس مست نوازش کن مردم دارش\r\nخون عاشق به قدح گر بخورد نوشش باد\r\nبه غلامي تو مشهور جهان شد حافظ\r\nحلقه بندگي زلف تو در گوشش باد\r\n"
  },
  {
    "id": 106,
    "title": "تنت به ناز طبيبان نيازمند مباد",
    "content": "تنت به ناز طبيبان نيازمند مباد\r\nوجود نازکت آزرده گزند مباد\r\nسلامت همه آفاق در سلامت توست\r\nبه هيچ عارضه شخص تو دردمند مباد\r\nجمال صورت و معني ز امن صحت توست\r\nکه ظاهرت دژم و باطنت نژند مباد\r\nدر اين چمن چو درآيد خزان به يغمايي\r\nرهش به سرو سهي قامت بلند مباد\r\nدر آن بساط که حسن تو جلوه آغازد\r\nمجال طعنه بدبين و بدپسند مباد\r\nهر آن که روي چو ماهت به چشم بد بيند\r\nبر آتش تو بجز جان او سپند مباد\r\nشفا ز گفته شکرفشان حافظ جوي\r\nکه حاجتت به علاج گلاب و قند مباد\r\n"
  },
  {
    "id": 107,
    "title": "حسن تو هميشه در فزون باد",
    "content": "حسن تو هميشه در فزون باد\r\nرويت همه ساله لاله گون باد\r\nاندر سر ما خيال عشقت\r\nهر روز که باد در فزون باد\r\nهر سرو که در چمن درآيد\r\nدر خدمت قامتت نگون باد\r\nچشمي که نه فتنه تو باشد\r\nچون گوهر اشک غرق خون باد\r\nچشم تو ز بهر دلربايي\r\nدر کردن سحر ذوفنون باد\r\nهر جا که دليست در غم تو\r\nبي صبر و قرار و بي سکون باد\r\nقد همه دلبران عالم\r\nپيش الف قدت چو نون باد\r\nهر دل که ز عشق توست خالي\r\nاز حلقه وصل تو برون باد\r\nلعل تو که هست جان حافظ\r\nدور از لب مردمان دون باد\r\n"
  },
  {
    "id": 108,
    "title": "خسروا گوي فلک در خم چوگان تو باد",
    "content": "خسروا گوي فلک در خم چوگان تو باد\r\nساحت کون و مکان عرصه ميدان تو باد\r\nزلف خاتون ظفر شيفته پرچم توست\r\nديده فتح ابد عاشق جولان تو باد\r\nاي که انشا عطارد صفت شوکت توست\r\nعقل کل چاکر طغراکش ديوان تو باد\r\nطيره جلوه طوبي قد چون سرو تو شد\r\nغيرت خلد برين ساحت بستان تو باد\r\nنه به تنها حيوانات و نباتات و جماد\r\nهر چه در عالم امر است به فرمان تو باد\r\n"
  },
  {
    "id": 109,
    "title": "دير است که دلدار پيامي نفرستاد",
    "content": "دير است که دلدار پيامي نفرستاد\r\nننوشت سلامي و کلامي نفرستاد\r\nصد نامه فرستادم و آن شاه سواران\r\nپيکي ندوانيد و سلامي نفرستاد\r\nسوي من وحشي صفت عقل رميده\r\nآهوروشي کبک خرامي نفرستاد\r\nدانست که خواهد شدنم مرغ دل از دست\r\nو از آن خط چون سلسله دامي نفرستاد\r\nفرياد که آن ساقي شکرلب سرمست\r\nدانست که مخمورم و جامي نفرستاد\r\nچندان که زدم لاف کرامات و مقامات\r\nهيچم خبر از هيچ مقامي نفرستاد\r\nحافظ به ادب باش که واخواست نباشد\r\nگر شاه پيامي به غلامي نفرستاد\r\n"
  },
  {
    "id": 110,
    "title": "پيرانه سرم عشق جواني به سر افتاد",
    "content": "پيرانه سرم عشق جواني به سر افتاد\r\nوان راز که در دل بنهفتم به درافتاد\r\nاز راه نظر مرغ دلم گشت هواگير\r\nاي ديده نگه کن که به دام که درافتاد\r\nدردا که از آن آهوي مشکين سيه چشم\r\nچون نافه بسي خون دلم در جگر افتاد\r\nاز رهگذر خاک سر کوي شما بود\r\nهر نافه که در دست نسيم سحر افتاد\r\nمژگان تو تا تيغ جهان گير برآورد\r\nبس کشته دل زنده که بر يک دگر افتاد\r\nبس تجربه کرديم در اين دير مکافات\r\nبا دردکشان هر که درافتاد برافتاد\r\nگر جان بدهد سنگ سيه لعل نگردد\r\nبا طينت اصلي چه کند بدگهر افتاد\r\nحافظ که سر زلف بتان دست کشش بود\r\nبس طرفه حريفيست کش اکنون به سر افتاد\r\n"
  },
  {
    "id": 111,
    "title": "عکس روي تو چو در آينه جام افتاد",
    "content": "عکس روي تو چو در آينه جام افتاد\r\nعارف از خنده مي در طمع خام افتاد\r\nحسن روي تو به يک جلوه که در آينه کرد\r\nاين همه نقش در آيينه اوهام افتاد\r\nاين همه عکس مي و نقش نگارين که نمود\r\nيک فروغ رخ ساقيست که در جام افتاد\r\nغيرت عشق زبان همه خاصان ببريد\r\nکز کجا سر غمش در دهن عام افتاد\r\nمن ز مسجد به خرابات نه خود افتادم\r\nاينم از عهد ازل حاصل فرجام افتاد\r\nچه کند کز پي دوران نرود چون پرگار\r\nهر که در دايره گردش ايام افتاد\r\nدر خم زلف تو آويخت دل از چاه زنخ\r\nآه کز چاه برون آمد و در دام افتاد\r\nآن شد اي خواجه که در صومعه بازم بيني\r\nکار ما با رخ ساقي و لب جام افتاد\r\nزير شمشير غمش رقص کنان بايد رفت\r\nکان که شد کشته او نيک سرانجام افتاد\r\nهر دمش با من دلسوخته لطفي دگر است\r\nاين گدا بين که چه شايسته انعام افتاد\r\nصوفيان جمله حريفند و نظرباز ولي\r\nزين ميان حافظ دلسوخته بدنام افتاد\r\n"
  },
  {
    "id": 112,
    "title": "آن که رخسار تو را رنگ گل و نسرين داد",
    "content": "آن که رخسار تو را رنگ گل و نسرين داد\r\nصبر و آرام تواند به من مسکين داد\r\nوان که گيسوي تو را رسم تطاول آموخت\r\nهم تواند کرمش داد من غمگين داد\r\nمن همان روز ز فرهاد طمع ببريدم\r\nکه عنان دل شيدا به لب شيرين داد\r\nگنج زر گر نبود کنج قناعت باقيست\r\nآن که آن داد به شاهان به گدايان اين داد\r\nخوش عروسيست جهان از ره صورت ليکن\r\nهر که پيوست بدو عمر خودش کاوين داد\r\nبعد از اين دست من و دامن سرو و لب جوي\r\nخاصه اکنون که صبا مژده فروردين داد\r\nدر کف غصه دوران دل حافظ خون شد\r\nاز فراق رخت اي خواجه قوام الدين داد\r\n"
  },
  {
    "id": 113,
    "title": "بنفشه دوش به گل گفت و خوش نشاني داد",
    "content": "بنفشه دوش به گل گفت و خوش نشاني داد\r\nکه تاب من به جهان طره فلاني داد\r\nدلم خزانه اسرار بود و دست قضا\r\nدرش ببست و کليدش به دلستاني داد\r\nشکسته وار به درگاهت آمدم که طبيب\r\nبه موميايي لطف توام نشاني داد\r\nتنش درست و دلش شاد باد و خاطر خوش\r\nکه دست دادش و ياري ناتواني داد\r\nبرو معالجه خود کن اي نصيحتگو\r\nشراب و شاهد شيرين که را زياني داد\r\nگذشت بر من مسکين و با رقيبان گفت\r\nدريغ حافظ مسکين من چه جاني داد\r\n"
  },
  {
    "id": 114,
    "title": "هماي اوج سعادت به دام ما افتد",
    "content": "هماي اوج سعادت به دام ما افتد\r\nاگر تو را گذري بر مقام ما افتد\r\nحباب وار براندازم از نشاط کلاه\r\nاگر ز روي تو عکسي به جام ما افتد\r\nشبي که ماه مراد از افق شود طالع\r\nبود که پرتو نوري به بام ما افتد\r\nبه بارگاه تو چون باد را نباشد بار\r\nکي اتفاق مجال سلام ما افتد\r\nچو جان فداي لبش شد خيال مي بستم\r\nکه قطره اي ز زلالش به کام ما افتد\r\nخيال زلف تو گفتا که جان وسيله مساز\r\nکز اين شکار فراوان به دام ما افتد\r\nبه نااميدي از اين در مرو بزن فالي\r\nبود که قرعه دولت به نام ما افتد\r\nز خاک کوي تو هر گه که دم زند حافظ\r\nنسيم گلشن جان در مشام ما افتد\r\n"
  },
  {
    "id": 115,
    "title": "درخت دوستي بنشان که کام دل به بار آرد",
    "content": "درخت دوستي بنشان که کام دل به بار آرد\r\nنهال دشمني برکن که رنج بي شمار آرد\r\nچو مهمان خراباتي به عزت باش با رندان\r\nکه درد سر کشي جانا گرت مستي خمار آرد\r\nشب صحبت غنيمت دان که بعد از روزگار ما\r\nبسي گردش کند گردون بسي ليل و نهار آرد\r\nعماري دار ليلي را که مهد ماه در حکم است\r\nخدا را در دل اندازش که بر مجنون گذار آرد\r\nبهار عمر خواه اي دل وگرنه اين چمن هر سال\r\nچو نسرين صد گل آرد بار و چون بلبل هزار آرد\r\nخدا را چون دل ريشم قراري بست با زلفت\r\nبفرما لعل نوشين را که زودش باقرار آرد\r\nدر اين باغ از خدا خواهد دگر پيرانه سر حافظ\r\nنشيند بر لب جويي و سروي در کنار آرد\r\n"
  },
  {
    "id": 116,
    "title": "کسي که حسن و خط دوست در نظر دارد",
    "content": "کسي که حسن و خط دوست در نظر دارد\r\nمحقق است که او حاصل بصر دارد\r\nچو خامه در ره فرمان او سر طاعت\r\nنهاده ايم مگر او به تيغ بردارد\r\nکسي به وصل تو چون شمع يافت پروانه\r\nکه زير تيغ تو هر دم سري دگر دارد\r\nبه پاي بوس تو دست کسي رسيد که او\r\nچو آستانه بدين در هميشه سر دارد\r\nز زهد خشک ملولم کجاست باده ناب\r\nکه بوي باده مدامم دماغ تر دارد\r\nز باده هيچت اگر نيست اين نه بس که تو را\r\nدمي ز وسوسه عقل بي خبر دارد\r\nکسي که از ره تقوا قدم برون ننهاد\r\nبه عزم ميکده اکنون ره سفر دارد\r\nدل شکسته حافظ به خاک خواهد برد\r\nچو لاله داغ هوايي که بر جگر دارد\r\n"
  },
  {
    "id": 117,
    "title": "دل ما به دور رويت ز چمن فراغ دارد",
    "content": "دل ما به دور رويت ز چمن فراغ دارد\r\nکه چو سرو پايبند است و چو لاله داغ دارد\r\nسر ما فرونيايد به کمان ابروي کس\r\nکه درون گوشه گيران ز جهان فراغ دارد\r\nز بنفشه تاب دارم که ز زلف او زند دم\r\nتو سياه کم بها بين که چه در دماغ دارد\r\nبه چمن خرام و بنگر بر تخت گل که لاله\r\nبه نديم شاه ماند که به کف اياغ دارد\r\nشب ظلمت و بيابان به کجا توان رسيدن\r\nمگر آن که شمع رويت به رهم چراغ دارد\r\nمن و شمع صبحگاهي سزد ار به هم بگرييم\r\nکه بسوختيم و از ما بت ما فراغ دارد\r\nسزدم چو ابر بهمن که بر اين چمن بگريم\r\nطرب آشيان بلبل بنگر که زاغ دارد\r\nسر درس عشق دارد دل دردمند حافظ\r\nکه نه خاطر تماشا نه هواي باغ دارد\r\n"
  },
  {
    "id": 118,
    "title": "آن کس که به دست جام دارد",
    "content": "آن کس که به دست جام دارد\r\nسلطاني جم مدام دارد\r\nآبي که خضر حيات از او يافت\r\nدر ميکده جو که جام دارد\r\nسررشته جان به جام بگذار\r\nکاين رشته از او نظام دارد\r\nما و مي و زاهدان و تقوا\r\nتا يار سر کدام دارد\r\nبيرون ز لب تو ساقيا نيست\r\nدر دور کسي که کام دارد\r\nنرگس همه شيوه هاي مستي\r\nاز چشم خوشت به وام دارد\r\nذکر رخ و زلف تو دلم را\r\nورديست که صبح و شام دارد\r\nبر سينه ريش دردمندان\r\nلعلت نمکي تمام دارد\r\nدر چاه ذقن چو حافظ اي جان\r\nحسن تو دو صد غلام دارد\r\n"
  },
  {
    "id": 119,
    "title": "دلي که غيب نماي است و جام جم دارد",
    "content": "دلي که غيب نماي است و جام جم دارد\r\nز خاتمي که دمي گم شود چه غم دارد\r\nبه خط و خال گدايان مده خزينه دل\r\nبه دست شاهوشي ده که محترم دارد\r\nنه هر درخت تحمل کند جفاي خزان\r\nغلام همت سروم که اين قدم دارد\r\nرسيد موسم آن کز طرب چو نرگس مست\r\nنهد به پاي قدح هر که شش درم دارد\r\nزر از بهاي مي اکنون چو گل دريغ مدار\r\nکه عقل کل به صدت عيب متهم دارد\r\nز سر غيب کس آگاه نيست قصه مخوان\r\nکدام محرم دل ره در اين حرم دارد\r\nدلم که لاف تجرد زدي کنون صد شغل\r\nبه بوي زلف تو با باد صبحدم دارد\r\nمراد دل ز که پرسم که نيست دلداري\r\nکه جلوه نظر و شيوه کرم دارد\r\nز جيب خرقه حافظ چه طرف بتوان بست\r\nکه ما صمد طلبيديم و او صنم دارد\r\n"
  },
  {
    "id": 120,
    "title": "بتي دارم که گرد گل ز سنبل سايه بان دارد",
    "content": "بتي دارم که گرد گل ز سنبل سايه بان دارد\r\nبهار عارضش خطي به خون ارغوان دارد\r\nغبار خط بپوشانيد خورشيد رخش يا رب\r\nبقاي جاودانش ده که حسن جاودان دارد\r\nچو عاشق مي شدم گفتم که بردم گوهر مقصود\r\nندانستم که اين دريا چه موج خون فشان دارد\r\nز چشمت جان نشايد برد کز هر سو که مي بينم\r\nکمين از گوشه اي کرده ست و تير اندر کمان دارد\r\nچو دام طره افشاند ز گرد خاطر عشاق\r\nبه غماز صبا گويد که راز ما نهان دارد\r\nبيفشان جرعه اي بر خاک و حال اهل دل بشنو\r\nکه از جمشيد و کيخسرو فراوان داستان دارد\r\nچو در رويت بخندد گل مشو در دامش اي بلبل\r\nکه بر گل اعتمادي نيست گر حسن جهان دارد\r\nخدا را داد من بستان از او اي شحنه مجلس\r\nکه مي با ديگري خورده ست و با من سر گران دارد\r\nبه فتراک ار همي بندي خدا را زود صيدم کن\r\nکه آفت هاست در تاخير و طالب را زيان دارد\r\nز سروقد دلجويت مکن محروم چشمم را\r\nبدين سرچشمه اش بنشان که خوش آبي روان دارد\r\nز خوف هجرم ايمن کن اگر اميد آن داري\r\nکه از چشم بدانديشان خدايت در امان دارد\r\nچه عذر بخت خود گويم که آن عيار شهرآشوب\r\nبه تلخي کشت حافظ را و شکر در دهان دارد\r\n"
  },
  {
    "id": 121,
    "title": "هر آن کو خاطر مجموع و يار نازنين دارد",
    "content": "هر آن کو خاطر مجموع و يار نازنين دارد\r\nسعادت همدم او گشت و دولت همنشين دارد\r\nحريم عشق را درگه بسي بالاتر از عقل است\r\nکسي آن آستان بوسد که جان در آستين دارد\r\nدهان تنگ شيرينش مگر ملک سليمان است\r\nکه نقش خاتم لعلش جهان زير نگين دارد\r\nلب لعل و خط مشکين چو آنش هست و اينش هست\r\nبنازم دلبر خود را که حسنش آن و اين دارد\r\nبه خواري منگر اي منعم ضعيفان و نحيفان را\r\nکه صدر مجلس عشرت گداي رهنشين دارد\r\nچو بر روي زمين باشي توانايي غنيمت دان\r\nکه دوران ناتواني ها بسي زير زمين دارد\r\nبلاگردان جان و تن دعاي مستمندان است\r\nکه بيند خير از آن خرمن که ننگ از خوشه چين دارد\r\nصبا از عشق من رمزي بگو با آن شه خوبان\r\nکه صد جمشيد و کيخسرو غلام کمترين دارد\r\nو گر گويد نمي خواهم چو حافظ عاشق مفلس\r\nبگوييدش که سلطاني گدايي همنشين دارد\r\n"
  },
  {
    "id": 122,
    "title": "هر آن که جانب اهل خدا نگه دارد",
    "content": "هر آن که جانب اهل خدا نگه دارد\r\nخداش در همه حال از بلا نگه دارد\r\nحديث دوست نگويم مگر به حضرت دوست\r\nکه آشنا سخن آشنا نگه دارد\r\nدلا معاش چنان کن که گر بلغزد پاي\r\nفرشته ات به دو دست دعا نگه دارد\r\nگرت هواست که معشوق نگسلد پيمان\r\nنگاه دار سر رشته تا نگه دارد\r\nصبا بر آن سر زلف ار دل مرا بيني\r\nز روي لطف بگويش که جا نگه دارد\r\nچو گفتمش که دلم را نگاه دار چه گفت\r\nز دست بنده چه خيزد خدا نگه دارد\r\nسر و زر و دل و جانم فداي آن ياري\r\nکه حق صحبت مهر و وفا نگه دارد\r\nغبار راه راهگذارت کجاست تا حافظ\r\nبه يادگار نسيم صبا نگه دارد\r\n"
  },
  {
    "id": 123,
    "title": "مطرب عشق عجب ساز و نوايي دارد",
    "content": "مطرب عشق عجب ساز و نوايي دارد\r\nنقش هر نغمه که زد راه به جايي دارد\r\nعالم از ناله عشاق مبادا خالي\r\nکه خوش آهنگ و فرح بخش هوايي دارد\r\nپير دردي کش ما گر چه ندارد زر و زور\r\nخوش عطابخش و خطاپوش خدايي دارد\r\nمحترم دار دلم کاين مگس قندپرست\r\nتا هواخواه تو شد فر همايي دارد\r\nاز عدالت نبود دور گرش پرسد حال\r\nپادشاهي که به همسايه گدايي دارد\r\nاشک خونين بنمودم به طبيبان گفتند\r\nدرد عشق است و جگرسوز دوايي دارد\r\nستم از غمزه مياموز که در مذهب عشق\r\nهر عمل اجري و هر کرده جزايي دارد\r\nنغز گفت آن بت ترسابچه باده پرست\r\nشادي روي کسي خور که صفايي دارد\r\nخسروا حافظ درگاه نشين فاتحه خواند\r\nو از زبان تو تمناي دعايي دارد\r\n"
  },
  {
    "id": 124,
    "title": "آن که از سنبل او غاليه تابي دارد",
    "content": "آن که از سنبل او غاليه تابي دارد\r\nباز با دلشدگان ناز و عتابي دارد\r\nاز سر کشته خود مي گذري همچون باد\r\nچه توان کرد که عمر است و شتابي دارد\r\nماه خورشيد نمايش ز پس پرده زلف\r\nآفتابيست که در پيش سحابي دارد\r\nچشم من کرد به هر گوشه روان سيل سرشک\r\nتا سهي سرو تو را تازه تر آبي دارد\r\nغمزه شوخ تو خونم به خطا مي ريزد\r\nفرصتش باد که خوش فکر صوابي دارد\r\nآب حيوان اگر اين است که دارد لب دوست\r\nروشن است اين که خضر بهره سرابي دارد\r\nچشم مخمور تو دارد ز دلم قصد جگر\r\nترک مست است مگر ميل کبابي دارد\r\nجان بيمار مرا نيست ز تو روي سوال\r\nاي خوش آن خسته که از دوست جوابي دارد\r\nکي کند سوي دل خسته حافظ نظري\r\nچشم مستش که به هر گوشه خرابي دارد\r\n"
  },
  {
    "id": 125,
    "title": "شاهد آن نيست که مويي و مياني دارد",
    "content": "شاهد آن نيست که مويي و مياني دارد\r\nبنده طلعت آن باش که آني دارد\r\nشيوه حور و پري گر چه لطيف است ولي\r\nخوبي آن است و لطافت که فلاني دارد\r\nچشمه چشم مرا اي گل خندان درياب\r\nکه به اميد تو خوش آب رواني دارد\r\nگوي خوبي که برد از تو که خورشيد آن جا\r\nنه سواريست که در دست عناني دارد\r\nدل نشان شد سخنم تا تو قبولش کردي\r\nآري آري سخن عشق نشاني دارد\r\nخم ابروي تو در صنعت تيراندازي\r\nبرده از دست هر آن کس که کماني دارد\r\nدر ره عشق نشد کس به يقين محرم راز\r\nهر کسي بر حسب فکر گماني دارد\r\nبا خرابات نشينان ز کرامات ملاف\r\nهر سخن وقتي و هر نکته مکاني دارد\r\nمرغ زيرک نزند در چمنش پرده سراي\r\nهر بهاري که به دنباله خزاني دارد\r\nمدعي گو لغز و نکته به حافظ مفروش\r\nکلک ما نيز زباني و بياني دارد\r\n"
  },
  {
    "id": 126,
    "title": "جان بي جمال جانان ميل جهان ندارد",
    "content": "جان بي جمال جانان ميل جهان ندارد\r\nهر کس که اين ندارد حقا که آن ندارد\r\nبا هيچ کس نشاني زان دلستان نديدم\r\nيا من خبر ندارم يا او نشان ندارد\r\nهر شبنمي در اين ره صد بحر آتشين است\r\nدردا که اين معما شرح و بيان ندارد\r\nسرمنزل فراغت نتوان ز دست دادن\r\nاي ساروان فروکش کاين ره کران ندارد\r\nچنگ خميده قامت مي خواندت به عشرت\r\nبشنو که پند پيران هيچت زيان ندارد\r\nاي دل طريق رندي از محتسب بياموز\r\nمست است و در حق او کس اين گمان ندارد\r\nاحوال گنج قارون کايام داد بر باد\r\nدر گوش دل فروخوان تا زر نهان ندارد\r\nگر خود رقيب شمع است اسرار از او بپوشان\r\nکان شوخ سربريده بند زبان ندارد\r\nکس در جهان ندارد يک بنده همچو حافظ\r\nزيرا که چون تو شاهي کس در جهان ندارد\r\n"
  },
  {
    "id": 127,
    "title": "روشني طلعت تو ماه ندارد",
    "content": "روشني طلعت تو ماه ندارد\r\nپيش تو گل رونق گياه ندارد\r\nگوشه ابروي توست منزل جانم\r\nخوشتر از اين گوشه پادشاه ندارد\r\nتا چه کند با رخ تو دود دل من\r\nآينه داني که تاب آه ندارد\r\nشوخي نرگس نگر که پيش تو بشکفت\r\nچشم دريده ادب نگاه ندارد\r\nديدم و آن چشم دل سيه که تو داري\r\nجانب هيچ آشنا نگاه ندارد\r\nرطل گرانم ده اي مريد خرابات\r\nشادي شيخي که خانقاه ندارد\r\nخون خور و خامش نشين که آن دل نازک\r\nطاقت فرياد دادخواه ندارد\r\nگو برو و آستين به خون جگر شوي\r\nهر که در اين آستانه راه ندارد\r\nني من تنها کشم تطاول زلفت\r\nکيست که او داغ آن سياه ندارد\r\nحافظ اگر سجده تو کرد مکن عيب\r\nکافر عشق اي صنم گناه ندارد\r\n"
  },
  {
    "id": 128,
    "title": "نيست در شهر نگاري که دل ما ببرد",
    "content": "نيست در شهر نگاري که دل ما ببرد\r\nبختم ار يار شود رختم از اين جا ببرد\r\nکو حريفي کش سرمست که پيش کرمش\r\nعاشق سوخته دل نام تمنا ببرد\r\nباغبانا ز خزان بي خبرت مي بينم\r\nآه از آن روز که بادت گل رعنا ببرد\r\nرهزن دهر نخفته ست مشو ايمن از او\r\nاگر امروز نبرده ست که فردا ببرد\r\nدر خيال اين همه لعبت به هوس مي بازم\r\nبو که صاحب نظري نام تماشا ببرد\r\nعلم و فضلي که به چل سال دلم جمع آورد\r\nترسم آن نرگس مستانه به يغما ببرد\r\nبانگ گاوي چه صدا بازدهد عشوه مخر\r\nسامري کيست که دست از يد بيضا ببرد\r\nجام مينايي مي سد ره تنگ دليست\r\nمنه از دست که سيل غمت از جا ببرد\r\nراه عشق ار چه کمينگاه کمانداران است\r\nهر که دانسته رود صرفه ز اعدا ببرد\r\nحافظ ار جان طلبد غمزه مستانه يار\r\nخانه از غير بپرداز و بهل تا ببرد\r\n"
  },
  {
    "id": 129,
    "title": "اگر نه باده غم دل ز ياد ما ببرد",
    "content": "اگر نه باده غم دل ز ياد ما ببرد\r\nنهيب حادثه بنياد ما ز جا ببرد\r\nاگر نه عقل به مستي فروکشد لنگر\r\nچگونه کشتي از اين ورطه بلا ببرد\r\nفغان که با همه کس غايبانه باخت فلک\r\nکه کس نبود که دستي از اين دغا ببرد\r\nگذار بر ظلمات است خضر راهي کو\r\nمباد کآتش محرومي آب ما ببرد\r\nدل ضعيفم از آن مي کشد به طرف چمن\r\nکه جان ز مرگ به بيماري صبا ببرد\r\nطبيب عشق منم باده ده که اين معجون\r\nفراغت آرد و انديشه خطا ببرد\r\nبسوخت حافظ و کس حال او به يار نگفت\r\nمگر نسيم پيامي خداي را ببرد\r\n"
  },
  {
    "id": 130,
    "title": "سحر بلبل حکايت با صبا کرد",
    "content": "سحر بلبل حکايت با صبا کرد\r\nکه عشق روي گل با ما چه ها کرد\r\nاز آن رنگ رخم خون در دل افتاد\r\nو از آن گلشن به خارم مبتلا کرد\r\nغلام همت آن نازنينم\r\nکه کار خير بي روي و ريا کرد\r\nمن از بيگانگان ديگر ننالم\r\nکه با من هر چه کرد آن آشنا کرد\r\nگر از سلطان طمع کردم خطا بود\r\nور از دلبر وفا جستم جفا کرد\r\nخوشش باد آن نسيم صبحگاهي\r\nکه درد شب نشينان را دوا کرد\r\nنقاب گل کشيد و زلف سنبل\r\nگره بند قباي غنچه وا کرد\r\nبه هر سو بلبل عاشق در افغان\r\nتنعم از ميان باد صبا کرد\r\nبشارت بر به کوي مي فروشان\r\nکه حافظ توبه از زهد ريا کرد\r\nوفا از خواجگان شهر با من\r\nکمال دولت و دين بوالوفا کرد\r\n"
  },
  {
    "id": 131,
    "title": "بيا که ترک فلک خوان روزه غارت کرد",
    "content": "بيا که ترک فلک خوان روزه غارت کرد\r\nهلال عيد به دور قدح اشارت کرد\r\nثواب روزه و حج قبول آن کس برد\r\nکه خاک ميکده عشق را زيارت کرد\r\nمقام اصلي ما گوشه خرابات است\r\nخداش خير دهاد آن که اين عمارت کرد\r\nبهاي باده چون لعل چيست جوهر عقل\r\nبيا که سود کسي برد کاين تجارت کرد\r\nنماز در خم آن ابروان محرابي\r\nکسي کند که به خون جگر طهارت کرد\r\nفغان که نرگس جماش شيخ شهر امروز\r\nنظر به دردکشان از سر حقارت کرد\r\nبه روي يار نظر کن ز ديده منت دار\r\nکه کار ديده نظر از سر بصارت کرد\r\nحديث عشق ز حافظ شنو نه از واعظ\r\nاگر چه صنعت بسيار در عبارت کرد\r\n"
  },
  {
    "id": 132,
    "title": "به آب روشن مي عارفي طهارت کرد",
    "content": "به آب روشن مي عارفي طهارت کرد\r\nعلي الصباح که ميخانه را زيارت کرد\r\nهمين که ساغر زرين خور نهان گرديد\r\nهلال عيد به دور قدح اشارت کرد\r\nخوشا نماز و نياز کسي که از سر درد\r\nبه آب ديده و خون جگر طهارت کرد\r\nامام خواجه که بودش سر نماز دراز\r\nبه خون دختر رز خرقه را قصارت کرد\r\nدلم ز حلقه زلفش به جان خريد آشوب\r\nچه سود ديد ندانم که اين تجارت کرد\r\nاگر امام جماعت طلب کند امروز\r\nخبر دهيد که حافظ به مي طهارت کرد\r\n"
  },
  {
    "id": 133,
    "title": "صوفي نهاد دام و سر حقه باز کرد",
    "content": "صوفي نهاد دام و سر حقه باز کرد\r\nبنياد مکر با فلک حقه باز کرد\r\nبازي چرخ بشکندش بيضه در کلاه\r\nزيرا که عرض شعبده با اهل راز کرد\r\nساقي بيا که شاهد رعناي صوفيان\r\nديگر به جلوه آمد و آغاز ناز کرد\r\nاين مطرب از کجاست که ساز عراق ساخت\r\nو آهنگ بازگشت به راه حجاز کرد\r\nاي دل بيا که ما به پناه خدا رويم\r\nزان چه آستين کوته و دست دراز کرد\r\nصنعت مکن که هر که محبت نه راست باخت\r\nعشقش به روي دل در معني فراز کرد\r\nفردا که پيشگاه حقيقت شود پديد\r\nشرمنده ره روي که عمل بر مجاز کرد\r\nاي کبک خوش خرام کجا مي روي بايست\r\nغره مشو که گربه زاهد نماز کرد\r\nحافظ مکن ملامت رندان که در ازل\r\nما را خدا ز زهد ريا بي نياز کرد\r\n"
  },
  {
    "id": 134,
    "title": "بلبلي خون دلي خورد و گلي حاصل کرد",
    "content": "بلبلي خون دلي خورد و گلي حاصل کرد\r\nباد غيرت به صدش خار پريشان دل کرد\r\nطوطي اي را به خيال شکري دل خوش بود\r\nناگهش سيل فنا نقش امل باطل کرد\r\nقره العين من آن ميوه دل يادش باد\r\nکه چه آسان بشد و کار مرا مشکل کرد\r\nساروان بار من افتاد خدا را مددي\r\nکه اميد کرمم همره اين محمل کرد\r\nروي خاکي و نم چشم مرا خوار مدار\r\nچرخ فيروزه طربخانه از اين کهگل کرد\r\nآه و فرياد که از چشم حسود مه چرخ\r\nدر لحد ماه کمان ابروي من منزل کرد\r\nنزدي شاه رخ و فوت شد امکان حافظ\r\nچه کنم بازي ايام مرا غافل کرد\r\n"
  },
  {
    "id": 135,
    "title": "چو باد عزم سر کوي يار خواهم کرد",
    "content": "چو باد عزم سر کوي يار خواهم کرد\r\nنفس به بوي خوشش مشکبار خواهم کرد\r\nبه هرزه بي مي و معشوق عمر مي گذرد\r\nبطالتم بس از امروز کار خواهم کرد\r\nهر آبروي که اندوختم ز دانش و دين\r\nنثار خاک ره آن نگار خواهم کرد\r\nچو شمع صبحدمم شد ز مهر او روشن\r\nکه عمر در سر اين کار و بار خواهم کرد\r\nبه ياد چشم تو خود را خراب خواهم ساخت\r\nبناي عهد قديم استوار خواهم کرد\r\nصبا کجاست که اين جان خون گرفته چو گل\r\nفداي نکهت گيسوي يار خواهم کرد\r\nنفاق و زرق نبخشد صفاي دل حافظ\r\nطريق رندي و عشق اختيار خواهم کرد\r\n"
  },
  {
    "id": 136,
    "title": "دست در حلقه آن زلف دوتا نتوان کرد",
    "content": "دست در حلقه آن زلف دوتا نتوان کرد\r\nتکيه بر عهد تو و باد صبا نتوان کرد\r\nآن چه سعي است من اندر طلبت بنمايم\r\nاين قدر هست که تغيير قضا نتوان کرد\r\nدامن دوست به صد خون دل افتاد به دست\r\nبه فسوسي که کند خصم رها نتوان کرد\r\nعارضش را به مثل ماه فلک نتوان گفت\r\nنسبت دوست به هر بي سر و پا نتوان کرد\r\nسروبالاي من آن گه که درآيد به سماع\r\nچه محل جامه جان را که قبا نتوان کرد\r\nنظر پاک تواند رخ جانان ديدن\r\nکه در آيينه نظر جز به صفا نتوان کرد\r\nمشکل عشق نه در حوصله دانش ماست\r\nحل اين نکته بدين فکر خطا نتوان کرد\r\nغيرتم کشت که محبوب جهاني ليکن\r\nروز و شب عربده با خلق خدا نتوان کرد\r\nمن چه گويم که تو را نازکي طبع لطيف\r\nتا به حديست که آهسته دعا نتوان کرد\r\nبجز ابروي تو محراب دل حافظ نيست\r\nطاعت غير تو در مذهب ما نتوان کرد\r\n"
  },
  {
    "id": 137,
    "title": "دل از من برد و روي از من نهان کرد",
    "content": "دل از من برد و روي از من نهان کرد\r\nخدا را با که اين بازي توان کرد\r\nشب تنهاييم در قصد جان بود\r\nخيالش لطف هاي بي کران کرد\r\nچرا چون لاله خونين دل نباشم\r\nکه با ما نرگس او سرگران کرد\r\nکه را گويم که با اين درد جان سوز\r\nطبيبم قصد جان ناتوان کرد\r\nبدان سان سوخت چون شمعم که بر من\r\nصراحي گريه و بربط فغان کرد\r\nصبا گر چاره داري وقت وقت است\r\nکه درد اشتياقم قصد جان کرد\r\nميان مهربانان کي توان گفت\r\nکه يار ما چنين گفت و چنان کرد\r\nعدو با جان حافظ آن نکردي\r\nکه تير چشم آن ابروکمان کرد\r\n"
  },
  {
    "id": 138,
    "title": "ياد باد آن که ز ما وقت سفر ياد نکرد",
    "content": "ياد باد آن که ز ما وقت سفر ياد نکرد\r\nبه وداعي دل غمديده ما شاد نکرد\r\nآن جوان بخت که مي زد رقم خير و قبول\r\nبنده پير ندانم ز چه آزاد نکرد\r\nکاغذين جامه به خوناب بشويم که فلک\r\nرهنمونيم به پاي علم داد نکرد\r\nدل به اميد صدايي که مگر در تو رسد\r\nناله ها کرد در اين کوه که فرهاد نکرد\r\nسايه تا بازگرفتي ز چمن مرغ سحر\r\nآشيان در شکن طره شمشاد نکرد\r\nشايد ار پيک صبا از تو بياموزد کار\r\nزان که چالاکتر از اين حرکت باد نکرد\r\nکلک مشاطه صنعش نکشد نقش مراد\r\nهر که اقرار بدين حسن خداداد نکرد\r\nمطربا پرده بگردان و بزن راه عراق\r\nکه بدين راه بشد يار و ز ما ياد نکرد\r\nغزليات عراقيست سرود حافظ\r\nکه شنيد اين ره دلسوز که فرياد نکرد\r\n"
  },
  {
    "id": 139,
    "title": "رو بر رهش نهادم و بر من گذر نکرد",
    "content": "رو بر رهش نهادم و بر من گذر نکرد\r\nصد لطف چشم داشتم و يک نظر نکرد\r\nسيل سرشک ما ز دلش کين به درنبرد\r\nدر سنگ خاره قطره باران اثر نکرد\r\nيا رب تو آن جوان دلاور نگاه دار\r\nکز تير آه گوشه نشينان حذر نکرد\r\nماهي و مرغ دوش ز افغان من نخفت\r\nوان شوخ ديده بين که سر از خواب برنکرد\r\nمي خواستم که ميرمش اندر قدم چو شمع\r\nاو خود گذر به ما چو نسيم سحر نکرد\r\nجانا کدام سنگ دل بي کفايتيست\r\nکو پيش زخم تيغ تو جان را سپر نکرد\r\nکلک زبان بريده حافظ در انجمن\r\nبا کس نگفت راز تو تا ترک سر نکرد\r\n"
  },
  {
    "id": 140,
    "title": "دلبر برفت و دلشدگان را خبر نکرد",
    "content": "دلبر برفت و دلشدگان را خبر نکرد\r\nياد حريف شهر و رفيق سفر نکرد\r\nيا بخت من طريق مروت فروگذاشت\r\nيا او به شاهراه طريقت گذر نکرد\r\nگفتم مگر به گريه دلش مهربان کنم\r\nچون سخت بود در دل سنگش اثر نکرد\r\nشوخي مکن که مرغ دل بي قرار من\r\nسوداي دام عاشقي از سر به درنکرد\r\nهر کس که ديد روي تو بوسيد چشم من\r\nکاري که کرد ديده من بي نظر نکرد\r\nمن ايستاده تا کنمش جان فدا چو شمع\r\nاو خود گذر به ما چو نسيم سحر نکرد\r\n"
  },
  {
    "id": 141,
    "title": "ديدي اي دل که غم عشق دگربار چه کرد",
    "content": "ديدي اي دل که غم عشق دگربار چه کرد\r\nچون بشد دلبر و با يار وفادار چه کرد\r\nآه از آن نرگس جادو که چه بازي انگيخت\r\nآه از آن مست که با مردم هشيار چه کرد\r\nاشک من رنگ شفق يافت ز بي مهري يار\r\nطالع بي شفقت بين که در اين کار چه کرد\r\nبرقي از منزل ليلي بدرخشيد سحر\r\nوه که با خرمن مجنون دل افگار چه کرد\r\nساقيا جام مي ام ده که نگارنده غيب\r\nنيست معلوم که در پرده اسرار چه کرد\r\nآن که پرنقش زد اين دايره مينايي\r\nکس ندانست که در گردش پرگار چه کرد\r\nفکر عشق آتش غم در دل حافظ زد و سوخت\r\nيار ديرينه ببينيد که با يار چه کرد\r\n"
  },
  {
    "id": 142,
    "title": "دوستان دختر رز توبه ز مستوري کرد",
    "content": "دوستان دختر رز توبه ز مستوري کرد\r\nشد سوي محتسب و کار به دستوري کرد\r\nآمد از پرده به مجلس عرقش پاک کنيد\r\nتا نگويند حريفان که چرا دوري کرد\r\nمژدگاني بده اي دل که دگر مطرب عشق\r\nراه مستانه زد و چاره مخموري کرد\r\nنه به هفت آب که رنگش به صد آتش نرود\r\nآن چه با خرقه زاهد مي انگوري کرد\r\nغنچه گلبن وصلم ز نسيمش بشکفت\r\nمرغ خوشخوان طرب از برگ گل سوري کرد\r\nحافظ افتادگي از دست مده زان که حسود\r\nعرض و مال و دل و دين در سر مغروري کرد\r\n"
  },
  {
    "id": 143,
    "title": "سال ها دل طلب جام جم از ما مي کرد",
    "content": "سال ها دل طلب جام جم از ما مي کرد\r\nوان چه خود داشت ز بيگانه تمنا مي کرد\r\nگوهري کز صدف کون و مکان بيرون است\r\nطلب از گمشدگان لب دريا مي کرد\r\nمشکل خويش بر پير مغان بردم دوش\r\nکو به تاييد نظر حل معما مي کرد\r\nديدمش خرم و خندان قدح باده به دست\r\nو اندر آن آينه صد گونه تماشا مي کرد\r\nگفتم اين جام جهان بين به تو کي داد حکيم\r\nگفت آن روز که اين گنبد مينا مي کرد\r\nبي دلي در همه احوال خدا با او بود\r\nاو نمي ديدش و از دور خدا را مي کرد\r\nاين همه شعبده خويش که مي کرد اين جا\r\nسامري پيش عصا و يد بيضا مي کرد\r\nگفت آن يار کز او گشت سر دار بلند\r\nجرمش اين بود که اسرار هويدا مي کرد\r\nفيض روح القدس ار باز مدد فرمايد\r\nديگران هم بکنند آن چه مسيحا مي کرد\r\nگفتمش سلسله زلف بتان از پي چيست\r\nگفت حافظ گله اي از دل شيدا مي کرد\r\n"
  },
  {
    "id": 144,
    "title": "به سر جام جم آن گه نظر تواني کرد",
    "content": "به سر جام جم آن گه نظر تواني کرد\r\nکه خاک ميکده کحل بصر تواني کرد\r\nمباش بي مي و مطرب که زير طاق سپهر\r\nبدين ترانه غم از دل به در تواني کرد\r\nگل مراد تو آن گه نقاب بگشايد\r\nکه خدمتش چو نسيم سحر تواني کرد\r\nگدايي در ميخانه طرفه اکسيريست\r\nگر اين عمل بکني خاک زر تواني کرد\r\nبه عزم مرحله عشق پيش نه قدمي\r\nکه سودها کني ار اين سفر تواني کرد\r\nتو کز سراي طبيعت نمي روي بيرون\r\nکجا به کوي طريقت گذر تواني کرد\r\nجمال يار ندارد نقاب و پرده ولي\r\nغبار ره بنشان تا نظر تواني کرد\r\nبيا که چاره ذوق حضور و نظم امور\r\nبه فيض بخشي اهل نظر تواني کرد\r\nولي تو تا لب معشوق و جام مي خواهي\r\nطمع مدار که کار دگر تواني کرد\r\nدلا ز نور هدايت گر آگهي يابي\r\nچو شمع خنده زنان ترک سر تواني کرد\r\nگر اين نصيحت شاهانه بشنوي حافظ\r\nبه شاهراه حقيقت گذر تواني کرد\r\n"
  },
  {
    "id": 145,
    "title": "چه مستيست ندانم که رو به ما آورد",
    "content": "چه مستيست ندانم که رو به ما آورد\r\nکه بود ساقي و اين باده از کجا آورد\r\nتو نيز باده به چنگ آر و راه صحرا گير\r\nکه مرغ نغمه سرا ساز خوش نوا آورد\r\nدلا چو غنچه شکايت ز کار بسته مکن\r\nکه باد صبح نسيم گره گشا آورد\r\nرسيدن گل و نسرين به خير و خوبي باد\r\nبنفشه شاد و کش آمد سمن صفا آورد\r\nصبا به خوش خبري هدهد سليمان است\r\nکه مژده طرب از گلشن سبا آورد\r\nعلاج ضعف دل ما کرشمه ساقيست\r\nبرآر سر که طبيب آمد و دوا آورد\r\nمريد پير مغانم ز من مرنج اي شيخ\r\nچرا که وعده تو کردي و او به جا آورد\r\nبه تنگ چشمي آن ترک لشکري نازم\r\nکه حمله بر من درويش يک قبا آورد\r\nفلک غلامي حافظ کنون به طوع کند\r\nکه التجا به در دولت شما آورد\r\n"
  },
  {
    "id": 146,
    "title": "صبا وقت سحر بويي ز زلف يار مي آورد",
    "content": "صبا وقت سحر بويي ز زلف يار مي آورد\r\nدل شوريده ما را به بو در کار مي آورد\r\nمن آن شکل صنوبر را ز باغ ديده برکندم\r\nکه هر گل کز غمش بشکفت محنت بار مي آورد\r\nفروغ ماه مي ديدم ز بام قصر او روشن\r\nکه رو از شرم آن خورشيد در ديوار مي آورد\r\nز بيم غارت عشقش دل پرخون رها کردم\r\nولي مي ريخت خون و ره بدان هنجار مي آورد\r\nبه قول مطرب و ساقي برون رفتم گه و بي گه\r\nکز آن راه گران قاصد خبر دشوار مي آورد\r\nسراسر بخشش جانان طريق لطف و احسان بود\r\nاگر تسبيح مي فرمود اگر زنار مي آورد\r\nعفاالله چين ابرويش اگر چه ناتوانم کرد\r\nبه عشوه هم پيامي بر سر بيمار مي آورد\r\nعجب مي داشتم ديشب ز حافظ جام و پيمانه\r\nولي منعش نمي کردم که صوفي وار مي آورد\r\n"
  },
  {
    "id": 147,
    "title": "نسيم باد صبا دوشم آگهي آورد",
    "content": "نسيم باد صبا دوشم آگهي آورد\r\nکه روز محنت و غم رو به کوتهي آورد\r\nبه مطربان صبوحي دهيم جامه چاک\r\nبدين نويد که باد سحرگهي آورد\r\nبيا بيا که تو حور بهشت را رضوان\r\nدر اين جهان ز براي دل رهي آورد\r\nهمي رويم به شيراز با عنايت بخت\r\nزهي رفيق که بختم به همرهي آورد\r\nبه جبر خاطر ما کوش کاين کلاه نمد\r\nبسا شکست که با افسر شهي آورد\r\nچه ناله ها که رسيد از دلم به خرمن ماه\r\nچو ياد عارض آن ماه خرگهي آورد\r\nرساند رايت منصور بر فلک حافظ\r\nکه التجا به جناب شهنشهي آورد\r\n"
  },
  {
    "id": 148,
    "title": "يارم چو قدح به دست گيرد",
    "content": "يارم چو قدح به دست گيرد\r\nبازار بتان شکست گيرد\r\nهر کس که بديد چشم او گفت\r\nکو محتسبي که مست گيرد\r\nدر بحر فتاده ام چو ماهي\r\nتا يار مرا به شست گيرد\r\nدر پاش فتاده ام به زاري\r\nآيا بود آن که دست گيرد\r\nخرم دل آن که همچو حافظ\r\nجامي ز مي الست گيرد\r\n"
  },
  {
    "id": 149,
    "title": "دلم جز مهر مه رويان طريقي بر نمي گيرد",
    "content": "دلم جز مهر مه رويان طريقي بر نمي گيرد\r\nز هر در مي دهم پندش وليکن در نمي گيرد\r\nخدا را اي نصيحتگو حديث ساغر و مي گو\r\nکه نقشي در خيال ما از اين خوشتر نمي گيرد\r\nبيا اي ساقي گلرخ بياور باده رنگين\r\nکه فکري در درون ما از اين بهتر نمي گيرد\r\nصراحي مي کشم پنهان و مردم دفتر انگارند\r\nعجب گر آتش اين زرق در دفتر نمي گيرد\r\nمن اين دلق مرقع را بخواهم سوختن روزي\r\nکه پير مي فروشانش به جامي بر نمي گيرد\r\nاز آن رو هست ياران را صفاها با مي لعلش\r\nکه غير از راستي نقشي در آن جوهر نمي گيرد\r\nسر و چشمي چنين دلکش تو گويي چشم از او بردوز\r\nبرو کاين وعظ بي معني مرا در سر نمي گيرد\r\nنصيحتگوي رندان را که با حکم قضا جنگ است\r\nدلش بس تنگ مي بينم مگر ساغر نمي گيرد\r\nميان گريه مي خندم که چون شمع اندر اين مجلس\r\nزبان آتشينم هست ليکن در نمي گيرد\r\nچه خوش صيد دلم کردي بنازم چشم مستت را\r\nکه کس مرغان وحشي را از اين خوشتر نمي گيرد\r\nسخن در احتياج ما و استغناي معشوق است\r\nچه سود افسونگري اي دل که در دلبر نمي گيرد\r\nمن آن آيينه را روزي به دست آرم سکندروار\r\nاگر مي گيرد اين آتش زماني ور نمي گيرد\r\nخدا را رحمي اي منعم که درويش سر کويت\r\nدري ديگر نمي داند رهي ديگر نمي گيرد\r\nبدين شعر تر شيرين ز شاهنشه عجب دارم\r\nکه سر تا پاي حافظ را چرا در زر نمي گيرد\r\n"
  },
  {
    "id": 150,
    "title": "ساقي ار باده از اين دست به جام اندازد",
    "content": "ساقي ار باده از اين دست به جام اندازد\r\nعارفان را همه در شرب مدام اندازد\r\nور چنين زير خم زلف نهد دانه خال\r\nاي بسا مرغ خرد را که به دام اندازد\r\nاي خوشا دولت آن مست که در پاي حريف\r\nسر و دستار نداند که کدام اندازد\r\nزاهد خام که انکار مي و جام کند\r\nپخته گردد چو نظر بر مي خام اندازد\r\nروز در کسب هنر کوش که مي خوردن روز\r\nدل چون آينه در زنگ ظلام اندازد\r\nآن زمان وقت مي صبح فروغ است که شب\r\nگرد خرگاه افق پرده شام اندازد\r\nباده با محتسب شهر ننوشي زنهار\r\nبخورد باده ات و سنگ به جام اندازد\r\nحافظا سر ز کله گوشه خورشيد برآر\r\nبختت ار قرعه بدان ماه تمام اندازد\r\n"
  },
  {
    "id": 151,
    "title": "دمي با غم به سر بردن جهان يک سر نمي ارزد",
    "content": "دمي با غم به سر بردن جهان يک سر نمي ارزد\r\nبه مي بفروش دلق ما کز اين بهتر نمي ارزد\r\nبه کوي مي فروشانش به جامي بر نمي گيرند\r\nزهي سجاده تقوا که يک ساغر نمي ارزد\r\nرقيبم سرزنش ها کرد کز اين به آب رخ برتاب\r\nچه افتاد اين سر ما را که خاک در نمي ارزد\r\nشکوه تاج سلطاني که بيم جان در او درج است\r\nکلاهي دلکش است اما به ترک سر نمي ارزد\r\nچه آسان مي نمود اول غم دريا به بوي سود\r\nغلط کردم که اين طوفان به صد گوهر نمي ارزد\r\nتو را آن به که روي خود ز مشتاقان بپوشاني\r\nکه شادي جهان گيري غم لشکر نمي ارزد\r\nچو حافظ در قناعت کوش و از دنيي دون بگذر\r\nکه يک جو منت دونان دو صد من زر نمي ارزد\r\n"
  },
  {
    "id": 152,
    "title": "در ازل پرتو حسنت ز تجلي دم زد",
    "content": "در ازل پرتو حسنت ز تجلي دم زد\r\nعشق پيدا شد و آتش به همه عالم زد\r\nجلوه اي کرد رخت ديد ملک عشق نداشت\r\nعين آتش شد از اين غيرت و بر آدم زد\r\nعقل مي خواست کز آن شعله چراغ افروزد\r\nبرق غيرت بدرخشيد و جهان برهم زد\r\nمدعي خواست که آيد به تماشاگه راز\r\nدست غيب آمد و بر سينه نامحرم زد\r\nديگران قرعه قسمت همه بر عيش زدند\r\nدل غمديده ما بود که هم بر غم زد\r\nجان علوي هوس چاه زنخدان تو داشت\r\nدست در حلقه آن زلف خم اندر خم زد\r\nحافظ آن روز طربنامه عشق تو نوشت\r\nکه قلم بر سر اسباب دل خرم زد\r\n"
  },
  {
    "id": 153,
    "title": "سحر چون خسرو خاور علم بر کوهساران زد",
    "content": "سحر چون خسرو خاور علم بر کوهساران زد\r\nبه دست مرحمت يارم در اميدواران زد\r\nچو پيش صبح روشن شد که حال مهر گردون چيست\r\nبرآمد خنده خوش بر غرور کامگاران زد\r\nنگارم دوش در مجلس به عزم رقص چون برخاست\r\nگره بگشود از ابرو و بر دل هاي ياران زد\r\nمن از رنگ صلاح آن دم به خون دل بشستم دست\r\nکه چشم باده پيمايش صلا بر هوشياران زد\r\nکدام آهن دلش آموخت اين آيين عياري\r\nکز اول چون برون آمد ره شب زنده داران زد\r\nخيال شهسواري پخت و شد ناگه دل مسکين\r\nخداوندا نگه دارش که بر قلب سواران زد\r\nدر آب و رنگ رخسارش چه جان داديم و خون خورديم\r\nچو نقشش دست داد اول رقم بر جان سپاران زد\r\nمنش با خرقه پشمين کجا اندر کمند آرم\r\nزره مويي که مژگانش ره خنجرگزاران زد\r\nشهنشاه مظفر فر شجاع ملک و دين منصور\r\nکه جود بي دريغش خنده بر ابر بهاران زد\r\nاز آن ساعت که جام مي به دست او مشرف شد\r\nزمانه ساغر شادي به ياد ميگساران زد\r\nز شمشير سرافشانش ظفر آن روز بدرخشيد\r\nکه چون خورشيد انجم سوز تنها بر هزاران زد\r\nدوام عمر و ملک او بخواه از لطف حق اي دل\r\nکه چرخ اين سکه دولت به دور روزگاران زد\r\nنظر بر قرعه توفيق و يمن دولت شاه است\r\nبده کام دل حافظ که فال بختياران زد\r\n"
  },
  {
    "id": 154,
    "title": "راهي بزن که آهي بر ساز آن توان زد",
    "content": "راهي بزن که آهي بر ساز آن توان زد\r\nشعري بخوان که با او رطل گران توان زد\r\nبر آستان جانان گر سر توان نهادن\r\nگلبانگ سربلندي بر آسمان توان زد\r\nقد خميده ما سهلت نمايد اما\r\nبر چشم دشمنان تير از اين کمان توان زد\r\nدر خانقه نگنجد اسرار عشقبازي\r\nجام مي مغانه هم با مغان توان زد\r\nدرويش را نباشد برگ سراي سلطان\r\nماييم و کهنه دلقي کآتش در آن توان زد\r\nاهل نظر دو عالم در يک نظر ببازند\r\nعشق است و داو اول بر نقد جان توان زد\r\nگر دولت وصالت خواهد دري گشودن\r\nسرها بدين تخيل بر آستان توان زد\r\nعشق و شباب و رندي مجموعه مراد است\r\nچون جمع شد معاني گوي بيان توان زد\r\nشد رهزن سلامت زلف تو وين عجب نيست\r\nگر راه زن تو باشي صد کاروان توان زد\r\nحافظ به حق قرآن کز شيد و زرق بازآي\r\nباشد که گوي عيشي در اين جهان توان زد\r\n"
  },
  {
    "id": 155,
    "title": "اگر روم ز پي اش فتنه ها برانگيزد",
    "content": "اگر روم ز پي اش فتنه ها برانگيزد\r\nور از طلب بنشينم به کينه برخيزد\r\nو گر به رهگذري يک دم از وفاداري\r\nچو گرد در پي اش افتم چو باد بگريزد\r\nو گر کنم طلب نيم بوسه صد افسوس\r\nز حقه دهنش چون شکر فروريزد\r\nمن آن فريب که در نرگس تو مي بينم\r\nبس آب روي که با خاک ره برآميزد\r\nفراز و شيب بيابان عشق دام بلاست\r\nکجاست شيردلي کز بلا نپرهيزد\r\nتو عمر خواه و صبوري که چرخ شعبده باز\r\nهزار بازي از اين طرفه تر برانگيزد\r\nبر آستانه تسليم سر بنه حافظ\r\nکه گر ستيزه کني روزگار بستيزد\r\n"
  },
  {
    "id": 156,
    "title": "به حسن و خلق و وفا کس به يار ما نرسد",
    "content": "به حسن و خلق و وفا کس به يار ما نرسد\r\nتو را در اين سخن انکار کار ما نرسد\r\nاگر چه حسن فروشان به جلوه آمده اند\r\nکسي به حسن و ملاحت به يار ما نرسد\r\nبه حق صحبت ديرين که هيچ محرم راز\r\nبه يار يک جهت حق گزار ما نرسد\r\nهزار نقش برآيد ز کلک صنع و يکي\r\nبه دلپذيري نقش نگار ما نرسد\r\nهزار نقد به بازار کائنات آرند\r\nيکي به سکه صاحب عيار ما نرسد\r\nدريغ قافله عمر کان چنان رفتند\r\nکه گردشان به هواي ديار ما نرسد\r\nدلا ز رنج حسودان مرنج و واثق باش\r\nکه بد به خاطر اميدوار ما نرسد\r\nچنان بزي که اگر خاک ره شوي کس را\r\nغبار خاطري از ره گذار ما نرسد\r\nبسوخت حافظ و ترسم که شرح قصه او\r\nبه سمع پادشه کامگار ما نرسد\r\n"
  },
  {
    "id": 157,
    "title": "هر که را با خط سبزت سر سودا باشد",
    "content": "هر که را با خط سبزت سر سودا باشد\r\nپاي از اين دايره بيرون ننهد تا باشد\r\nمن چو از خاک لحد لاله صفت برخيزم\r\nداغ سوداي توام سر سويدا باشد\r\nتو خود اي گوهر يک دانه کجايي آخر\r\nکز غمت ديده مردم همه دريا باشد\r\nاز بن هر مژه ام آب روان است بيا\r\nاگرت ميل لب جوي و تماشا باشد\r\nچون گل و مي دمي از پرده برون آي و درآ\r\nکه دگرباره ملاقات نه پيدا باشد\r\nظل ممدود خم زلف توام بر سر باد\r\nکاندر اين سايه قرار دل شيدا باشد\r\nچشمت از ناز به حافظ نکند ميل آري\r\nسرگراني صفت نرگس رعنا باشد\r\n"
  },
  {
    "id": 158,
    "title": "من و انکار شراب اين چه حکايت باشد",
    "content": "من و انکار شراب اين چه حکايت باشد\r\nغالبا اين قدرم عقل و کفايت باشد\r\nتا به غايت ره ميخانه نمي دانستم\r\nور نه مستوري ما تا به چه غايت باشد\r\nزاهد و عجب و نماز و من و مستي و نياز\r\nتا تو را خود ز ميان با که عنايت باشد\r\nزاهد ار راه به رندي نبرد معذور است\r\nعشق کاريست که موقوف هدايت باشد\r\nمن که شب ها ره تقوا زده ام با دف و چنگ\r\nاين زمان سر به ره آرم چه حکايت باشد\r\nبنده پير مغانم که ز جهلم برهاند\r\nپير ما هر چه کند عين عنايت باشد\r\nدوش از اين غصه نخفتم که رفيقي مي گفت\r\nحافظ ار مست بود جاي شکايت باشد\r\n"
  },
  {
    "id": 159,
    "title": "نقد صوفي نه همه صافي بي غش باشد",
    "content": "نقد صوفي نه همه صافي بي غش باشد\r\nاي بسا خرقه که مستوجب آتش باشد\r\nصوفي ما که ز ورد سحري مست شدي\r\nشامگاهش نگران باش که سرخوش باشد\r\nخوش بود گر محک تجربه آيد به ميان\r\nتا سيه روي شود هر که در او غش باشد\r\nخط ساقي گر از اين گونه زند نقش بر آب\r\nاي بسا رخ که به خونابه منقش باشد\r\nناز پرورد تنعم نبرد راه به دوست\r\nعاشقي شيوه رندان بلاکش باشد\r\nغم دنيي دني چند خوري باده بخور\r\nحيف باشد دل دانا که مشوش باشد\r\nدلق و سجاده حافظ ببرد باده فروش\r\nگر شرابش ز کف ساقي مه وش باشد\r\n"
  },
  {
    "id": 160,
    "title": "خوش است خلوت اگر يار يار من باشد",
    "content": "خوش است خلوت اگر يار يار من باشد\r\nنه من بسوزم و او شمع انجمن باشد\r\nمن آن نگين سليمان به هيچ نستانم\r\nکه گاه گاه بر او دست اهرمن باشد\r\nروا مدار خدايا که در حريم وصال\r\nرقيب محرم و حرمان نصيب من باشد\r\nهماي گو مفکن سايه شرف هرگز\r\nدر آن ديار که طوطي کم از زغن باشد\r\nبيان شوق چه حاجت که سوز آتش دل\r\nتوان شناخت ز سوزي که در سخن باشد\r\nهواي کوي تو از سر نمي رود آري\r\nغريب را دل سرگشته با وطن باشد\r\nبه سان سوسن اگر ده زبان شود حافظ\r\nچو غنچه پيش تواش مهر بر دهن باشد\r\n"
  },
  {
    "id": 161,
    "title": "کي شعر تر انگيزد خاطر که حزين باشد",
    "content": "کي شعر تر انگيزد خاطر که حزين باشد\r\nيک نکته از اين معني گفتيم و همين باشد\r\nاز لعل تو گر يابم انگشتري زنهار\r\nصد ملک سليمانم در زير نگين باشد\r\nغمناک نبايد بود از طعن حسود اي دل\r\nشايد که چو وابيني خير تو در اين باشد\r\nهر کو نکند فهمي زين کلک خيال انگيز\r\nنقشش به حرام ار خود صورتگر چين باشد\r\nجام مي و خون دل هر يک به کسي دادند\r\nدر دايره قسمت اوضاع چنين باشد\r\nدر کار گلاب و گل حکم ازلي اين بود\r\nکاين شاهد بازاري وان پرده نشين باشد\r\nآن نيست که حافظ را رندي بشد از خاطر\r\nکاين سابقه پيشين تا روز پسين باشد\r\n"
  },
  {
    "id": 162,
    "title": "خوش آمد گل وز آن خوشتر نباشد",
    "content": "خوش آمد گل وز آن خوشتر نباشد\r\nکه در دستت بجز ساغر نباشد\r\nزمان خوشدلي درياب و در ياب\r\nکه دايم در صدف گوهر نباشد\r\nغنيمت دان و مي خور در گلستان\r\nکه گل تا هفته ديگر نباشد\r\nايا پرلعل کرده جام زرين\r\nببخشا بر کسي کش زر نباشد\r\nبيا اي شيخ و از خمخانه ما\r\nشرابي خور که در کوثر نباشد\r\nبشوي اوراق اگر همدرس مايي\r\nکه علم عشق در دفتر نباشد\r\nز من بنيوش و دل در شاهدي بند\r\nکه حسنش بسته زيور نباشد\r\nشرابي بي خمارم بخش يا رب\r\nکه با وي هيچ درد سر نباشد\r\nمن از جان بنده سلطان اويسم\r\nاگر چه يادش از چاکر نباشد\r\nبه تاج عالم آرايش که خورشيد\r\nچنين زيبنده افسر نباشد\r\nکسي گيرد خطا بر نظم حافظ\r\nکه هيچش لطف در گوهر نباشد\r\n"
  },
  {
    "id": 163,
    "title": "گل بي رخ يار خوش نباشد",
    "content": "گل بي رخ يار خوش نباشد\r\nبي باده بهار خوش نباشد\r\nطرف چمن و طواف بستان\r\nبي لاله عذار خوش نباشد\r\nرقصيدن سرو و حالت گل\r\nبي صوت هزار خوش نباشد\r\nبا يار شکرلب گل اندام\r\nبي بوس و کنار خوش نباشد\r\nهر نقش که دست عقل بندد\r\nجز نقش نگار خوش نباشد\r\nجان نقد محقر است حافظ\r\nاز بهر نثار خوش نباشد\r\n"
  },
  {
    "id": 164,
    "title": "نفس باد صبا مشک فشان خواهد شد",
    "content": "نفس باد صبا مشک فشان خواهد شد\r\nعالم پير دگرباره جوان خواهد شد\r\nارغوان جام عقيقي به سمن خواهد داد\r\nچشم نرگس به شقايق نگران خواهد شد\r\nاين تطاول که کشيد از غم هجران بلبل\r\nتا سراپرده گل نعره زنان خواهد شد\r\nگر ز مسجد به خرابات شدم خرده مگير\r\nمجلس وعظ دراز است و زمان خواهد شد\r\nاي دل ار عشرت امروز به فردا فکني\r\nمايه نقد بقا را که ضمان خواهد شد\r\nماه شعبان منه از دست قدح کاين خورشيد\r\nاز نظر تا شب عيد رمضان خواهد شد\r\nگل عزيز است غنيمت شمريدش صحبت\r\nکه به باغ آمد از اين راه و از آن خواهد شد\r\nمطربا مجلس انس است غزل خوان و سرود\r\nچند گويي که چنين رفت و چنان خواهد شد\r\nحافظ از بهر تو آمد سوي اقليم وجود\r\nقدمي نه به وداعش که روان خواهد شد\r\n"
  },
  {
    "id": 165,
    "title": "مرا مهر سيه چشمان ز سر بيرون نخواهد شد",
    "content": "مرا مهر سيه چشمان ز سر بيرون نخواهد شد\r\nقضاي آسمان است اين و ديگرگون نخواهد شد\r\nرقيب آزارها فرمود و جاي آشتي نگذاشت\r\nمگر آه سحرخيزان سوي گردون نخواهد شد\r\nمرا روز ازل کاري بجز رندي نفرمودند\r\nهر آن قسمت که آن جا رفت از آن افزون نخواهد شد\r\nخدا را محتسب ما را به فرياد دف و ني بخش\r\nکه ساز شرع از اين افسانه بي قانون نخواهد شد\r\nمجال من همين باشد که پنهان عشق او ورزم\r\nکنار و بوس و آغوشش چه گويم چون نخواهد شد\r\nشراب لعل و جاي امن و يار مهربان ساقي\r\nدلا کي به شود کارت اگر اکنون نخواهد شد\r\nمشوي اي ديده نقش غم ز لوح سينه حافظ\r\nکه زخم تيغ دلدار است و رنگ خون نخواهد شد\r\n"
  },
  {
    "id": 166,
    "title": "روز هجران و شب فرقت يار آخر شد",
    "content": "روز هجران و شب فرقت يار آخر شد\r\nزدم اين فال و گذشت اختر و کار آخر شد\r\nآن همه ناز و تنعم که خزان مي فرمود\r\nعاقبت در قدم باد بهار آخر شد\r\nشکر ايزد که به اقبال کله گوشه گل\r\nنخوت باد دي و شوکت خار آخر شد\r\nصبح اميد که بد معتکف پرده غيب\r\nگو برون آي که کار شب تار آخر شد\r\nآن پريشاني شب هاي دراز و غم دل\r\nهمه در سايه گيسوي نگار آخر شد\r\nباورم نيست ز بدعهدي ايام هنوز\r\nقصه غصه که در دولت يار آخر شد\r\nساقيا لطف نمودي قدحت پرمي باد\r\nکه به تدبير تو تشويش خمار آخر شد\r\nدر شمار ار چه نياورد کسي حافظ را\r\nشکر کان محنت بي حد و شمار آخر شد\r\n"
  },
  {
    "id": 167,
    "title": "ستاره اي بدرخشيد و ماه مجلس شد",
    "content": "ستاره اي بدرخشيد و ماه مجلس شد\r\nدل رميده ما را رفيق و مونس شد\r\nنگار من که به مکتب نرفت و خط ننوشت\r\nبه غمزه مساله آموز صد مدرس شد\r\nبه بوي او دل بيمار عاشقان چو صبا\r\nفداي عارض نسرين و چشم نرگس شد\r\nبه صدر مصطبه ام مي نشاند اکنون دوست\r\nگداي شهر نگه کن که مير مجلس شد\r\nخيال آب خضر بست و جام اسکندر\r\nبه جرعه نوشي سلطان ابوالفوارس شد\r\nطربسراي محبت کنون شود معمور\r\nکه طاق ابروي يار منش مهندس شد\r\nلب از ترشح مي پاک کن براي خدا\r\nکه خاطرم به هزاران گنه موسوس شد\r\nکرشمه تو شرابي به عاشقان پيمود\r\nکه علم بي خبر افتاد و عقل بي حس شد\r\nچو زر عزيز وجود است نظم من آري\r\nقبول دولتيان کيمياي اين مس شد\r\nز راه ميکده ياران عنان بگردانيد\r\nچرا که حافظ از اين راه رفت و مفلس شد\r\n"
  },
  {
    "id": 168,
    "title": "گداخت جان که شود کار دل تمام و نشد",
    "content": "گداخت جان که شود کار دل تمام و نشد\r\nبسوختيم در اين آرزوي خام و نشد\r\nبه لابه گفت شبي مير مجلس تو شوم\r\nشدم به رغبت خويشش کمين غلام و نشد\r\nپيام داد که خواهم نشست با رندان\r\nبشد به رندي و دردي کشيم نام و نشد\r\nرواست در بر اگر مي طپد کبوتر دل\r\nکه ديد در ره خود تاب و پيچ دام و نشد\r\nبدان هوس که به مستي ببوسم آن لب لعل\r\nچه خون که در دلم افتاد همچو جام و نشد\r\nبه کوي عشق منه بي دليل راه قدم\r\nکه من به خويش نمودم صد اهتمام و نشد\r\nفغان که در طلب گنج نامه مقصود\r\nشدم خراب جهاني ز غم تمام و نشد\r\nدريغ و درد که در جست و جوي گنج حضور\r\nبسي شدم به گدايي بر کرام و نشد\r\nهزار حيله برانگيخت حافظ از سر فکر\r\nدر آن هوس که شود آن نگار رام و نشد\r\n"
  },
  {
    "id": 169,
    "title": "ياري اندر کس نمي بينيم ياران را چه شد",
    "content": "ياري اندر کس نمي بينيم ياران را چه شد\r\nدوستي کي آخر آمد دوستداران را چه شد\r\nآب حيوان تيره گون شد خضر فرخ پي کجاست\r\nخون چکيد از شاخ گل باد بهاران را چه شد\r\nکس نمي گويد که ياري داشت حق دوستي\r\nحق شناسان را چه حال افتاد ياران را چه شد\r\nلعلي از کان مروت برنيامد سال هاست\r\nتابش خورشيد و سعي باد و باران را چه شد\r\nشهر ياران بود و خاک مهربانان اين ديار\r\nمهرباني کي سر آمد شهرياران را چه شد\r\nگوي توفيق و کرامت در ميان افکنده اند\r\nکس به ميدان در نمي آيد سواران را چه شد\r\nصد هزاران گل شکفت و بانگ مرغي برنخاست\r\nعندليبان را چه پيش آمد هزاران را چه شد\r\nزهره سازي خوش نمي سازد مگر عودش بسوخت\r\nکس ندارد ذوق مستي ميگساران را چه شد\r\nحافظ اسرار الهي کس نمي داند خموش\r\nاز که مي پرسي که دور روزگاران را چه شد\r\n"
  },
  {
    "id": 170,
    "title": "زاهد خلوت نشين دوش به ميخانه شد",
    "content": "زاهد خلوت نشين دوش به ميخانه شد\r\nاز سر پيمان برفت با سر پيمانه شد\r\nصوفي مجلس که دي جام و قدح مي شکست\r\nباز به يک جرعه مي عاقل و فرزانه شد\r\nشاهد عهد شباب آمده بودش به خواب\r\nباز به پيرانه سر عاشق و ديوانه شد\r\nمغبچه اي مي گذشت راه زن دين و دل\r\nدر پي آن آشنا از همه بيگانه شد\r\nآتش رخسار گل خرمن بلبل بسوخت\r\nچهره خندان شمع آفت پروانه شد\r\nگريه شام و سحر شکر که ضايع نگشت\r\nقطره باران ما گوهر يک دانه شد\r\nنرگس ساقي بخواند آيت افسونگري\r\nحلقه اوراد ما مجلس افسانه شد\r\nمنزل حافظ کنون بارگه پادشاست\r\nدل بر دلدار رفت جان بر جانانه شد\r\n"
  },
  {
    "id": 171,
    "title": "دوش از جناب آصف پيک بشارت آمد",
    "content": "دوش از جناب آصف پيک بشارت آمد\r\nکز حضرت سليمان عشرت اشارت آمد\r\nخاک وجود ما را از آب ديده گل کن\r\nويرانسراي دل را گاه عمارت آمد\r\nاين شرح بي نهايت کز زلف يار گفتند\r\nحرفيست از هزاران کاندر عبارت آمد\r\nعيبم بپوش زنهار اي خرقه مي آلود\r\nکان پاک پاکدامن بهر زيارت آمد\r\nامروز جاي هر کس پيدا شود ز خوبان\r\nکان ماه مجلس افروز اندر صدارت آمد\r\nبر تخت جم که تاجش معراج آسمان است\r\nهمت نگر که موري با آن حقارت آمد\r\nاز چشم شوخش اي دل ايمان خود نگه دار\r\nکان جادوي کمانکش بر عزم غارت آمد\r\nآلوده اي تو حافظ فيضي ز شاه درخواه\r\nکان عنصر سماحت بهر طهارت آمد\r\nدرياست مجلس او درياب وقت و در ياب\r\nهان اي زيان رسيده وقت تجارت آمد\r\n"
  },
  {
    "id": 172,
    "title": "عشق تو نهال حيرت آمد",
    "content": "عشق تو نهال حيرت آمد\r\nوصل تو کمال حيرت آمد\r\nبس غرقه حال وصل کآخر\r\nهم بر سر حال حيرت آمد\r\nيک دل بنما که در ره او\r\nبر چهره نه خال حيرت آمد\r\nنه وصل بماند و نه واصل\r\nآن جا که خيال حيرت آمد\r\nاز هر طرفي که گوش کردم\r\nآواز سوال حيرت آمد\r\nشد منهزم از کمال عزت\r\nآن را که جلال حيرت آمد\r\nسر تا قدم وجود حافظ\r\nدر عشق نهال حيرت آمد\r\n"
  },
  {
    "id": 173,
    "title": "در نمازم خم ابروي تو با ياد آمد",
    "content": "در نمازم خم ابروي تو با ياد آمد\r\nحالتي رفت که محراب به فرياد آمد\r\nاز من اکنون طمع صبر و دل و هوش مدار\r\nکان تحمل که تو ديدي همه بر باد آمد\r\nباده صافي شد و مرغان چمن مست شدند\r\nموسم عاشقي و کار به بنياد آمد\r\nبوي بهبود ز اوضاع جهان مي شنوم\r\nشادي آورد گل و باد صبا شاد آمد\r\nاي عروس هنر از بخت شکايت منما\r\nحجله حسن بياراي که داماد آمد\r\nدلفريبان نباتي همه زيور بستند\r\nدلبر ماست که با حسن خداداد آمد\r\nزير بارند درختان که تعلق دارند\r\nاي خوشا سرو که از بار غم آزاد آمد\r\nمطرب از گفته حافظ غزلي نغز بخوان\r\nتا بگويم که ز عهد طربم ياد آمد\r\n"
  },
  {
    "id": 174,
    "title": "مژده اي دل که دگر باد صبا بازآمد",
    "content": "مژده اي دل که دگر باد صبا بازآمد\r\nهدهد خوش خبر از طرف سبا بازآمد\r\nبرکش اي مرغ سحر نغمه داوودي باز\r\nکه سليمان گل از باد هوا بازآمد\r\nعارفي کو که کند فهم زبان سوسن\r\nتا بپرسد که چرا رفت و چرا بازآمد\r\nمردمي کرد و کرم لطف خداداد به من\r\nکان بت ماه رخ از راه وفا بازآمد\r\nلاله بوي مي نوشين بشنيد از دم صبح\r\nداغ دل بود به اميد دوا بازآمد\r\nچشم من در ره اين قافله راه بماند\r\nتا به گوش دلم آواز درا بازآمد\r\nگر چه حافظ در رنجش زد و پيمان بشکست\r\nلطف او بين که به لطف از در ما بازآمد\r\n"
  },
  {
    "id": 175,
    "title": "صبا به تهنيت پير مي فروش آمد",
    "content": "صبا به تهنيت پير مي فروش آمد\r\nکه موسم طرب و عيش و ناز و نوش آمد\r\nهوا مسيح نفس گشت و باد نافه گشاي\r\nدرخت سبز شد و مرغ در خروش آمد\r\nتنور لاله چنان برفروخت باد بهار\r\nکه غنچه غرق عرق گشت و گل به جوش آمد\r\nبه گوش هوش نيوش از من و به عشرت کوش\r\nکه اين سخن سحر از هاتفم به گوش آمد\r\nز فکر تفرقه بازآي تا شوي مجموع\r\nبه حکم آن که چو شد اهرمن سروش آمد\r\nز مرغ صبح ندانم که سوسن آزاد\r\nچه گوش کرد که با ده زبان خموش آمد\r\nچه جاي صحبت نامحرم است مجلس انس\r\nسر پياله بپوشان که خرقه پوش آمد\r\nز خانقاه به ميخانه مي رود حافظ\r\nمگر ز مستي زهد ريا به هوش آمد\r\n"
  },
  {
    "id": 176,
    "title": "سحرم دولت بيدار به بالين آمد",
    "content": "سحرم دولت بيدار به بالين آمد\r\nگفت برخيز که آن خسرو شيرين آمد\r\nقدحي درکش و سرخوش به تماشا بخرام\r\nتا ببيني که نگارت به چه آيين آمد\r\nمژدگاني بده اي خلوتي نافه گشاي\r\nکه ز صحراي ختن آهوي مشکين آمد\r\nگريه آبي به رخ سوختگان بازآورد\r\nناله فريادرس عاشق مسکين آمد\r\nمرغ دل باز هوادار کمان ابرويست\r\nاي کبوتر نگران باش که شاهين آمد\r\nساقيا مي بده و غم مخور از دشمن و دوست\r\nکه به کام دل ما آن بشد و اين آمد\r\nرسم بدعهدي ايام چو ديد ابر بهار\r\nگريه اش بر سمن و سنبل و نسرين آمد\r\nچون صبا گفته حافظ بشنيد از بلبل\r\nعنبرافشان به تماشاي رياحين آمد\r\n"
  },
  {
    "id": 177,
    "title": "نه هر که چهره برافروخت دلبري داند",
    "content": "نه هر که چهره برافروخت دلبري داند\r\nنه هر که آينه سازد سکندري داند\r\nنه هر که طرف کله کج نهاد و تند نشست\r\nکلاه داري و آيين سروري داند\r\nتو بندگي چو گدايان به شرط مزد مکن\r\nکه دوست خود روش بنده پروري داند\r\nغلام همت آن رند عافيت سوزم\r\nکه در گداصفتي کيمياگري داند\r\nوفا و عهد نکو باشد ار بياموزي\r\nوگرنه هر که تو بيني ستمگري داند\r\nبباختم دل ديوانه و ندانستم\r\nکه آدمي بچه اي شيوه پري داند\r\nهزار نکته باريکتر ز مو اين جاست\r\nنه هر که سر بتراشد قلندري داند\r\nمدار نقطه بينش ز خال توست مرا\r\nکه قدر گوهر يک دانه جوهري داند\r\nبه قد و چهره هر آن کس که شاه خوبان شد\r\nجهان بگيرد اگر دادگستري داند\r\nز شعر دلکش حافظ کسي بود آگاه\r\nکه لطف طبع و سخن گفتن دري داند\r\n"
  },
  {
    "id": 178,
    "title": "هر که شد محرم دل در حرم يار بماند",
    "content": "هر که شد محرم دل در حرم يار بماند\r\nوان که اين کار ندانست در انکار بماند\r\nاگر از پرده برون شد دل من عيب مکن\r\nشکر ايزد که نه در پرده پندار بماند\r\nصوفيان واستدند از گرو مي همه رخت\r\nدلق ما بود که در خانه خمار بماند\r\nمحتسب شيخ شد و فسق خود از ياد ببرد\r\nقصه ماست که در هر سر بازار بماند\r\nهر مي لعل کز آن دست بلورين ستديم\r\nآب حسرت شد و در چشم گهربار بماند\r\nجز دل من کز ازل تا به ابد عاشق رفت\r\nجاودان کس نشنيديم که در کار بماند\r\nگشت بيمار که چون چشم تو گردد نرگس\r\nشيوه تو نشدش حاصل و بيمار بماند\r\nاز صداي سخن عشق نديدم خوشتر\r\nيادگاري که در اين گنبد دوار بماند\r\nداشتم دلقي و صد عيب مرا مي پوشيد\r\nخرقه رهن مي و مطرب شد و زنار بماند\r\nبر جمال تو چنان صورت چين حيران شد\r\nکه حديثش همه جا در در و ديوار بماند\r\nبه تماشاگه زلفش دل حافظ روزي\r\nشد که بازآيد و جاويد گرفتار بماند\r\n"
  },
  {
    "id": 179,
    "title": "رسيد مژده که ايام غم نخواهد ماند",
    "content": "رسيد مژده که ايام غم نخواهد ماند\r\nچنان نماند چنين نيز هم نخواهد ماند\r\nمن ار چه در نظر يار خاکسار شدم\r\nرقيب نيز چنين محترم نخواهد ماند\r\nچو پرده دار به شمشير مي زند همه را\r\nکسي مقيم حريم حرم نخواهد ماند\r\nچه جاي شکر و شکايت ز نقش نيک و بد است\r\nچو بر صحيفه هستي رقم نخواهد ماند\r\nسرود مجلس جمشيد گفته اند اين بود\r\nکه جام باده بياور که جم نخواهد ماند\r\nغنيمتي شمر اي شمع وصل پروانه\r\nکه اين معامله تا صبحدم نخواهد ماند\r\nتوانگرا دل درويش خود به دست آور\r\nکه مخزن زر و گنج درم نخواهد ماند\r\nبدين رواق زبرجد نوشته اند به زر\r\nکه جز نکويي اهل کرم نخواهد ماند\r\nز مهرباني جانان طمع مبر حافظ\r\nکه نقش جور و نشان ستم نخواهد ماند\r\n"
  },
  {
    "id": 180,
    "title": "اي پسته تو خنده زده بر حديث قند",
    "content": "اي پسته تو خنده زده بر حديث قند\r\nمشتاقم از براي خدا يک شکر بخند\r\nطوبي ز قامت تو نيارد که دم زند\r\nزين قصه بگذرم که سخن مي شود بلند\r\nخواهي که برنخيزدت از ديده رود خون\r\nدل در وفاي صحبت رود کسان مبند\r\nگر جلوه مي نمايي و گر طعنه مي زني\r\nما نيستيم معتقد شيخ خودپسند\r\nز آشفتگي حال من آگاه کي شود\r\nآن را که دل نگشت گرفتار اين کمند\r\nبازار شوق گرم شد آن سروقد کجاست\r\nتا جان خود بر آتش رويش کنم سپند\r\nجايي که يار ما به شکرخنده دم زند\r\nاي پسته کيستي تو خدا را به خود مخند\r\nحافظ چو ترک غمزه ترکان نمي کني\r\nداني کجاست جاي تو خوارزم يا خجند\r\n"
  },
  {
    "id": 181,
    "title": "بعد از اين دست من و دامن آن سرو بلند",
    "content": "بعد از اين دست من و دامن آن سرو بلند\r\nکه به بالاي چمان از بن و بيخم برکند\r\nحاجت مطرب و مي نيست تو برقع بگشا\r\nکه به رقص آوردم آتش رويت چو سپند\r\nهيچ رويي نشود آينه حجله بخت\r\nمگر آن روي که مالند در آن سم سمند\r\nگفتم اسرار غمت هر چه بود گو مي باش\r\nصبر از اين بيش ندارم چه کنم تا کي و چند\r\nمکش آن آهوي مشکين مرا اي صياد\r\nشرم از آن چشم سيه دار و مبندش به کمند\r\nمن خاکي که از اين در نتوانم برخاست\r\nاز کجا بوسه زنم بر لب آن قصر بلند\r\nباز مستان دل از آن گيسوي مشکين حافظ\r\nزان که ديوانه همان به که بود اندر بند\r\n"
  },
  {
    "id": 182,
    "title": "حسب حالي ننوشتي و شد ايامي چند",
    "content": "حسب حالي ننوشتي و شد ايامي چند\r\nمحرمي کو که فرستم به تو پيغامي چند\r\nما بدان مقصد عالي نتوانيم رسيد\r\nهم مگر پيش نهد لطف شما گامي چند\r\nچون مي از خم به سبو رفت و گل افکند نقاب\r\nفرصت عيش نگه دار و بزن جامي چند\r\nقند آميخته با گل نه علاج دل ماست\r\nبوسه اي چند برآميز به دشنامي چند\r\nزاهد از کوچه رندان به سلامت بگذر\r\nتا خرابت نکند صحبت بدنامي چند\r\nعيب مي جمله چو گفتي هنرش نيز بگو\r\nنفي حکمت مکن از بهر دل عامي چند\r\nاي گدايان خرابات خدا يار شماست\r\nچشم انعام مداريد ز انعامي چند\r\nپير ميخانه چه خوش گفت به دردي کش خويش\r\nکه مگو حال دل سوخته با خامي چند\r\nحافظ از شوق رخ مهر فروغ تو بسوخت\r\nکامگارا نظري کن سوي ناکامي چند\r\n"
  },
  {
    "id": 183,
    "title": "دوش وقت سحر از غصه نجاتم دادند",
    "content": "دوش وقت سحر از غصه نجاتم دادند\r\nواندر آن ظلمت شب آب حياتم دادند\r\nبيخود از شعشعه پرتو ذاتم کردند\r\nباده از جام تجلي صفاتم دادند\r\nچه مبارک سحري بود و چه فرخنده شبي\r\nآن شب قدر که اين تازه براتم دادند\r\nبعد از اين روي من و آينه وصف جمال\r\nکه در آن جا خبر از جلوه ذاتم دادند\r\nمن اگر کامروا گشتم و خوشدل چه عجب\r\nمستحق بودم و اين ها به زکاتم دادند\r\nهاتف آن روز به من مژده اين دولت داد\r\nکه بدان جور و جفا صبر و ثباتم دادند\r\nاين همه شهد و شکر کز سخنم مي ريزد\r\nاجر صبريست کز آن شاخ نباتم دادند\r\nهمت حافظ و انفاس سحرخيزان بود\r\nکه ز بند غم ايام نجاتم دادند\r\n"
  },
  {
    "id": 184,
    "title": "دوش ديدم که ملايک در ميخانه زدند",
    "content": "دوش ديدم که ملايک در ميخانه زدند\r\nگل آدم بسرشتند و به پيمانه زدند\r\nساکنان حرم ستر و عفاف ملکوت\r\nبا من راه نشين باده مستانه زدند\r\nآسمان بار امانت نتوانست کشيد\r\nقرعه کار به نام من ديوانه زدند\r\nجنگ هفتاد و دو ملت همه را عذر بنه\r\nچون نديدند حقيقت ره افسانه زدند\r\nشکر ايزد که ميان من و او صلح افتاد\r\nصوفيان رقص کنان ساغر شکرانه زدند\r\nآتش آن نيست که از شعله او خندد شمع\r\nآتش آن است که در خرمن پروانه زدند\r\nکس چو حافظ نگشاد از رخ انديشه نقاب\r\nتا سر زلف سخن را به قلم شانه زدند\r\n"
  },
  {
    "id": 185,
    "title": "نقدها را بود آيا که عياري گيرند",
    "content": "نقدها را بود آيا که عياري گيرند\r\nتا همه صومعه داران پي کاري گيرند\r\nمصلحت ديد من آن است که ياران همه کار\r\nبگذارند و خم طره ياري گيرند\r\nخوش گرفتند حريفان سر زلف ساقي\r\nگر فلکشان بگذارد که قراري گيرند\r\nقوت بازوي پرهيز به خوبان مفروش\r\nکه در اين خيل حصاري به سواري گيرند\r\nيا رب اين بچه ترکان چه دليرند به خون\r\nکه به تير مژه هر لحظه شکاري گيرند\r\nرقص بر شعر تر و ناله ني خوش باشد\r\nخاصه رقصي که در آن دست نگاري گيرند\r\nحافظ ابناي زمان را غم مسکينان نيست\r\nزين ميان گر بتوان به که کناري گيرند\r\n"
  },
  {
    "id": 186,
    "title": "گر مي فروش حاجت رندان روا کند",
    "content": "گر مي فروش حاجت رندان روا کند\r\nايزد گنه ببخشد و دفع بلا کند\r\nساقي به جام عدل بده باده تا گدا\r\nغيرت نياورد که جهان پربلا کند\r\nحقا کز اين غمان برسد مژده امان\r\nگر سالکي به عهد امانت وفا کند\r\nگر رنج پيش آيد و گر راحت اي حکيم\r\nنسبت مکن به غير که اين ها خدا کند\r\nدر کارخانه اي که ره عقل و فضل نيست\r\nفهم ضعيف راي فضولي چرا کند\r\nمطرب بساز پرده که کس بي اجل نمرد\r\nوان کو نه اين ترانه سرايد خطا کند\r\nما را که درد عشق و بلاي خمار کشت\r\nيا وصل دوست يا مي صافي دوا کند\r\nجان رفت در سر مي و حافظ به عشق سوخت\r\nعيسي دمي کجاست که احياي ما کند\r\n"
  },
  {
    "id": 187,
    "title": "دلا بسوز که سوز تو کارها بکند",
    "content": "دلا بسوز که سوز تو کارها بکند\r\nنياز نيم شبي دفع صد بلا بکند\r\nعتاب يار پري چهره عاشقانه بکش\r\nکه يک کرشمه تلافي صد جفا بکند\r\nز ملک تا ملکوتش حجاب بردارند\r\nهر آن که خدمت جام جهان نما بکند\r\nطبيب عشق مسيحادم است و مشفق ليک\r\nچو درد در تو نبيند که را دوا بکند\r\nتو با خداي خود انداز کار و دل خوش دار\r\nکه رحم اگر نکند مدعي خدا بکند\r\nز بخت خفته ملولم بود که بيداري\r\nبه وقت فاتحه صبح يک دعا بکند\r\nبسوخت حافظ و بويي به زلف يار نبرد\r\nمگر دلالت اين دولتش صبا بکند\r\n"
  },
  {
    "id": 188,
    "title": "مرا به رندي و عشق آن فضول عيب کند",
    "content": "مرا به رندي و عشق آن فضول عيب کند\r\nکه اعتراض بر اسرار علم غيب کند\r\nکمال سر محبت ببين نه نقص گناه\r\nکه هر که بي هنر افتد نظر به عيب کند\r\nز عطر حور بهشت آن نفس برآيد بوي\r\nکه خاک ميکده ما عبير جيب کند\r\nچنان زند ره اسلام غمزه ساقي\r\nکه اجتناب ز صهبا مگر صهيب کند\r\nکليد گنج سعادت قبول اهل دل است\r\nمباد آن که در اين نکته شک و ريب کند\r\nشبان وادي ايمن گهي رسد به مراد\r\nکه چند سال به جان خدمت شعيب کند\r\nز ديده خون بچکاند فسانه حافظ\r\nچو ياد وقت زمان شباب و شيب کند\r\n"
  },
  {
    "id": 189,
    "title": "طاير دولت اگر باز گذاري بکند",
    "content": "طاير دولت اگر باز گذاري بکند\r\nيار بازآيد و با وصل قراري بکند\r\nديده را دستگه در و گهر گر چه نماند\r\nبخورد خوني و تدبير نثاري بکند\r\nدوش گفتم بکند لعل لبش چاره من\r\nهاتف غيب ندا داد که آري بکند\r\nکس نيارد بر او دم زند از قصه ما\r\nمگرش باد صبا گوش گذاري بکند\r\nداده ام باز نظر را به تذروي پرواز\r\nبازخواند مگرش نقش و شکاري بکند\r\nشهر خاليست ز عشاق بود کز طرفي\r\nمردي از خويش برون آيد و کاري بکند\r\nکو کريمي که ز بزم طربش غمزده اي\r\nجرعه اي درکشد و دفع خماري بکند\r\nيا وفا يا خبر وصل تو يا مرگ رقيب\r\nبود آيا که فلک زين دو سه کاري بکند\r\nحافظا گر نروي از در او هم روزي\r\nگذري بر سرت از گوشه کناري بکند\r\n"
  },
  {
    "id": 190,
    "title": "کلک مشکين تو روزي که ز ما ياد کند",
    "content": "کلک مشکين تو روزي که ز ما ياد کند\r\nببرد اجر دو صد بنده که آزاد کند\r\nقاصد منزل سلمي که سلامت بادش\r\nچه شود گر به سلامي دل ما شاد کند\r\nامتحان کن که بسي گنج مرادت بدهند\r\nگر خرابي چو مرا لطف تو آباد کند\r\nيا رب اندر دل آن خسرو شيرين انداز\r\nکه به رحمت گذري بر سر فرهاد کند\r\nشاه را به بود از طاعت صدساله و زهد\r\nقدر يک ساعته عمري که در او داد کند\r\nحاليا عشوه ناز تو ز بنيادم برد\r\nتا دگرباره حکيمانه چه بنياد کند\r\nگوهر پاک تو از مدحت ما مستغنيست\r\nفکر مشاطه چه با حسن خداداد کند\r\nره نبرديم به مقصود خود اندر شيراز\r\nخرم آن روز که حافظ ره بغداد کند\r\n"
  },
  {
    "id": 191,
    "title": "آن کيست کز روي کرم با ما وفاداري کند",
    "content": "آن کيست کز روي کرم با ما وفاداري کند\r\nبر جاي بدکاري چو من يک دم نکوکاري کند\r\nاول به بانگ ناي و ني آرد به دل پيغام وي\r\nوان گه به يک پيمانه مي با من وفاداري کند\r\nدلبر که جان فرسود از او کام دلم نگشود از او\r\nنوميد نتوان بود از او باشد که دلداري کند\r\nگفتم گره نگشوده ام زان طره تا من بوده ام\r\nگفتا منش فرموده ام تا با تو طراري کند\r\nپشمينه پوش تندخو از عشق نشنيده است بو\r\nاز مستيش رمزي بگو تا ترک هشياري کند\r\nچون من گداي بي نشان مشکل بود ياري چنان\r\nسلطان کجا عيش نهان با رند بازاري کند\r\nزان طره پرپيچ و خم سهل است اگر بينم ستم\r\nاز بند و زنجيرش چه غم هر کس که عياري کند\r\nشد لشکر غم بي عدد از بخت مي خواهم مدد\r\nتا فخر دين عبدالصمد باشد که غمخواري کند\r\nبا چشم پرنيرنگ او حافظ مکن آهنگ او\r\nکان طره شبرنگ او بسيار طراري کند\r\n"
  },
  {
    "id": 192,
    "title": "سرو چمان من چرا ميل چمن نمي کند",
    "content": "سرو چمان من چرا ميل چمن نمي کند\r\nهمدم گل نمي شود ياد سمن نمي کند\r\nدي گله اي ز طره اش کردم و از سر فسوس\r\nگفت که اين سياه کج گوش به من نمي کند\r\nتا دل هرزه گرد من رفت به چين زلف او\r\nزان سفر دراز خود عزم وطن نمي کند\r\nپيش کمان ابرويش لابه همي کنم ولي\r\nگوش کشيده است از آن گوش به من نمي کند\r\nبا همه عطف دامنت آيدم از صبا عجب\r\nکز گذر تو خاک را مشک ختن نمي کند\r\nچون ز نسيم مي شود زلف بنفشه پرشکن\r\nوه که دلم چه ياد از آن عهدشکن نمي کند\r\nدل به اميد روي او همدم جان نمي شود\r\nجان به هواي کوي او خدمت تن نمي کند\r\nساقي سيم ساق من گر همه درد مي دهد\r\nکيست که تن چو جام مي جمله دهن نمي کند\r\nدستخوش جفا مکن آب رخم که فيض ابر\r\nبي مدد سرشک من در عدن نمي کند\r\nکشته غمزه تو شد حافظ ناشنيده پند\r\nتيغ سزاست هر که را درد سخن نمي کند\r\n"
  },
  {
    "id": 193,
    "title": "در نظربازي ما بي خبران حيرانند",
    "content": "در نظربازي ما بي خبران حيرانند\r\nمن چنينم که نمودم دگر ايشان دانند\r\nعاقلان نقطه پرگار وجودند ولي\r\nعشق داند که در اين دايره سرگردانند\r\nجلوه گاه رخ او ديده من تنها نيست\r\nماه و خورشيد همين آينه مي گردانند\r\nعهد ما با لب شيرين دهنان بست خدا\r\nما همه بنده و اين قوم خداوندانند\r\nمفلسانيم و هواي مي و مطرب داريم\r\nآه اگر خرقه پشمين به گرو نستانند\r\nوصل خورشيد به شبپره اعمي نرسد\r\nکه در آن آينه صاحب نظران حيرانند\r\nلاف عشق و گله از يار زهي لاف دروغ\r\nعشقبازان چنين مستحق هجرانند\r\nمگرم چشم سياه تو بياموزد کار\r\nور نه مستوري و مستي همه کس نتوانند\r\nگر به نزهتگه ارواح برد بوي تو باد\r\nعقل و جان گوهر هستي به نثار افشانند\r\nزاهد ار رندي حافظ نکند فهم چه شد\r\nديو بگريزد از آن قوم که قرآن خوانند\r\nگر شوند آگه از انديشه ما مغبچگان\r\nبعد از اين خرقه صوفي به گرو نستانند\r\n"
  },
  {
    "id": 194,
    "title": "سمن بويان غبار غم چو بنشينند بنشانند",
    "content": "سمن بويان غبار غم چو بنشينند بنشانند\r\nپري رويان قرار از دل چو بستيزند بستانند\r\nبه فتراک جفا دل ها چو بربندند بربندند\r\nز زلف عنبرين جان ها چو بگشايند بفشانند\r\nبه عمري يک نفس با ما چو بنشينند برخيزند\r\nنهال شوق در خاطر چو برخيزند بنشانند\r\nسرشک گوشه گيران را چو دريابند در يابند\r\nرخ مهر از سحرخيزان نگردانند اگر دانند\r\nز چشمم لعل رماني چو مي خندند مي بارند\r\nز رويم راز پنهاني چو مي بينند مي خوانند\r\nدواي درد عاشق را کسي کو سهل پندارد\r\nز فکر آنان که در تدبير درمانند در مانند\r\nچو منصور از مراد آنان که بردارند بر دارند\r\nبدين درگاه حافظ را چو مي خوانند مي رانند\r\nدر اين حضرت چو مشتاقان نياز آرند ناز آرند\r\nکه با اين درد اگر دربند درمانند درمانند\r\n"
  },
  {
    "id": 195,
    "title": "غلام نرگس مست تو تاجدارانند",
    "content": "غلام نرگس مست تو تاجدارانند\r\nخراب باده لعل تو هوشيارانند\r\nتو را صبا و مرا آب ديده شد غماز\r\nو گر نه عاشق و معشوق رازدارانند\r\nز زير زلف دوتا چون گذر کني بنگر\r\nکه از يمين و يسارت چه سوگوارانند\r\nگذار کن چو صبا بر بنفشه زار و ببين\r\nکه از تطاول زلفت چه بي قرارانند\r\nنصيب ماست بهشت اي خداشناس برو\r\nکه مستحق کرامت گناهکارانند\r\nنه من بر آن گل عارض غزل سرايم و بس\r\nکه عندليب تو از هر طرف هزارانند\r\nتو دستگير شو اي خضر پي خجسته که من\r\nپياده مي روم و همرهان سوارانند\r\nبيا به ميکده و چهره ارغواني کن\r\nمرو به صومعه کان جا سياه کارانند\r\nخلاص حافظ از آن زلف تابدار مباد\r\nکه بستگان کمند تو رستگارانند\r\n"
  },
  {
    "id": 196,
    "title": "آنان که خاک را به نظر کيميا کنند",
    "content": "آنان که خاک را به نظر کيميا کنند\r\nآيا بود که گوشه چشمي به ما کنند\r\nدردم نهفته به ز طبيبان مدعي\r\nباشد که از خزانه غيبم دوا کنند\r\nمعشوق چون نقاب ز رخ در نمي کشد\r\nهر کس حکايتي به تصور چرا کنند\r\nچون حسن عاقبت نه به رندي و زاهديست\r\nآن به که کار خود به عنايت رها کنند\r\nبي معرفت مباش که در من يزيد عشق\r\nاهل نظر معامله با آشنا کنند\r\nحالي درون پرده بسي فتنه مي رود\r\nتا آن زمان که پرده برافتد چه ها کنند\r\nگر سنگ از اين حديث بنالد عجب مدار\r\nصاحب دلان حکايت دل خوش ادا کنند\r\nمي خور که صد گناه ز اغيار در حجاب\r\nبهتر ز طاعتي که به روي و ريا کنند\r\nپيراهني که آيد از او بوي يوسفم\r\nترسم برادران غيورش قبا کنند\r\nبگذر به کوي ميکده تا زمره حضور\r\nاوقات خود ز بهر تو صرف دعا کنند\r\nپنهان ز حاسدان به خودم خوان که منعمان\r\nخير نهان براي رضاي خدا کنند\r\nحافظ دوام وصل ميسر نمي شود\r\nشاهان کم التفات به حال گدا کنند\r\n"
  },
  {
    "id": 197,
    "title": "شاهدان گر دلبري زين سان کنند",
    "content": "شاهدان گر دلبري زين سان کنند\r\nزاهدان را رخنه در ايمان کنند\r\nهر کجا آن شاخ نرگس بشکفد\r\nگلرخانش ديده نرگسدان کنند\r\nاي جوان سروقد گويي ببر\r\nپيش از آن کز قامتت چوگان کنند\r\nعاشقان را بر سر خود حکم نيست\r\nهر چه فرمان تو باشد آن کنند\r\nپيش چشمم کمتر است از قطره اي\r\nاين حکايت ها که از طوفان کنند\r\nيار ما چون گيرد آغاز سماع\r\nقدسيان بر عرش دست افشان کنند\r\nمردم چشمم به خون آغشته شد\r\nدر کجا اين ظلم بر انسان کنند\r\nخوش برآ با غصه اي دل کاهل راز\r\nعيش خوش در بوته هجران کنند\r\nسر مکش حافظ ز آه نيم شب\r\nتا چو صبحت آينه رخشان کنند\r\n"
  },
  {
    "id": 198,
    "title": "گفتم کي ام دهان و لبت کامران کنند",
    "content": "گفتم کي ام دهان و لبت کامران کنند\r\nگفتا به چشم هر چه تو گويي چنان کنند\r\nگفتم خراج مصر طلب مي کند لبت\r\nگفتا در اين معامله کمتر زيان کنند\r\nگفتم به نقطه دهنت خود که برد راه\r\nگفت اين حکايتيست که با نکته دان کنند\r\nگفتم صنم پرست مشو با صمد نشين\r\nگفتا به کوي عشق هم اين و هم آن کنند\r\nگفتم هواي ميکده غم مي برد ز دل\r\nگفتا خوش آن کسان که دلي شادمان کنند\r\nگفتم شراب و خرقه نه آيين مذهب است\r\nگفت اين عمل به مذهب پير مغان کنند\r\nگفتم ز لعل نوش لبان پير را چه سود\r\nگفتا به بوسه شکرينش جوان کنند\r\nگفتم که خواجه کي به سر حجله مي رود\r\nگفت آن زمان که مشتري و مه قران کنند\r\nگفتم دعاي دولت او ورد حافظ است\r\nگفت اين دعا ملايک هفت آسمان کنند\r\n"
  },
  {
    "id": 199,
    "title": "واعظان کاين جلوه در محراب و منبر مي کنند",
    "content": "واعظان کاين جلوه در محراب و منبر مي کنند\r\nچون به خلوت مي روند آن کار ديگر مي کنند\r\nمشکلي دارم ز دانشمند مجلس بازپرس\r\nتوبه فرمايان چرا خود توبه کمتر مي کنند\r\nگوييا باور نمي دارند روز داوري\r\nکاين همه قلب و دغل در کار داور مي کنند\r\nيا رب اين نودولتان را با خر خودشان نشان\r\nکاين همه ناز از غلام ترک و استر مي کنند\r\nاي گداي خانقه برجه که در دير مغان\r\nمي دهند آبي که دل ها را توانگر مي کنند\r\nحسن بي پايان او چندان که عاشق مي کشد\r\nزمره ديگر به عشق از غيب سر بر مي کنند\r\nبر در ميخانه عشق اي ملک تسبيح گوي\r\nکاندر آن جا طينت آدم مخمر مي کنند\r\nصبحدم از عرش مي آمد خروشي عقل گفت\r\nقدسيان گويي که شعر حافظ از بر مي کنند\r\n"
  },
  {
    "id": 200,
    "title": "داني که چنگ و عود چه تقرير مي کنند",
    "content": "داني که چنگ و عود چه تقرير مي کنند\r\nپنهان خوريد باده که تعزير مي کنند\r\nناموس عشق و رونق عشاق مي برند\r\nعيب جوان و سرزنش پير مي کنند\r\nجز قلب تيره هيچ نشد حاصل و هنوز\r\nباطل در اين خيال که اکسير مي کنند\r\nگويند رمز عشق مگوييد و مشنويد\r\nمشکل حکايتيست که تقرير مي کنند\r\nما از برون در شده مغرور صد فريب\r\nتا خود درون پرده چه تدبير مي کنند\r\nتشويش وقت پير مغان مي دهند باز\r\nاين سالکان نگر که چه با پير مي کنند\r\nصد ملک دل به نيم نظر مي توان خريد\r\nخوبان در اين معامله تقصير مي کنند\r\nقومي به جد و جهد نهادند وصل دوست\r\nقومي دگر حواله به تقدير مي کنند\r\nفي الجمله اعتماد مکن بر ثبات دهر\r\nکاين کارخانه ايست که تغيير مي کنند\r\nمي خور که شيخ و حافظ و مفتي و محتسب\r\nچون نيک بنگري همه تزوير مي کنند\r\n"
  },
  {
    "id": 201,
    "title": "شراب بي غش و ساقي خوش دو دام رهند",
    "content": "شراب بي غش و ساقي خوش دو دام رهند\r\nکه زيرکان جهان از کمندشان نرهند\r\nمن ار چه عاشقم و رند و مست و نامه سياه\r\nهزار شکر که ياران شهر بي گنهند\r\nجفا نه پيشه درويشيست و راهروي\r\nبيار باده که اين سالکان نه مرد رهند\r\nمبين حقير گدايان عشق را کاين قوم\r\nشهان بي کمر و خسروان بي کلهند\r\nبه هوش باش که هنگام باد استغنا\r\nهزار خرمن طاعت به نيم جو ننهند\r\nمکن که کوکبه دلبري شکسته شود\r\nچو بندگان بگريزند و چاکران بجهند\r\nغلام همت دردي کشان يک رنگم\r\nنه آن گروه که ازرق لباس و دل سيهند\r\nقدم منه به خرابات جز به شرط ادب\r\nکه سالکان درش محرمان پادشهند\r\nجناب عشق بلند است همتي حافظ\r\nکه عاشقان ره بي همتان به خود ندهند\r\n"
  },
  {
    "id": 202,
    "title": "بود آيا که در ميکده ها بگشايند",
    "content": "بود آيا که در ميکده ها بگشايند\r\nگره از کار فروبسته ما بگشايند\r\nاگر از بهر دل زاهد خودبين بستند\r\nدل قوي دار که از بهر خدا بگشايند\r\nبه صفاي دل رندان صبوحي زدگان\r\nبس در بسته به مفتاح دعا بگشايند\r\nنامه تعزيت دختر رز بنويسيد\r\nتا همه مغبچگان زلف دوتا بگشايند\r\nگيسوي چنگ ببريد به مرگ مي ناب\r\nتا حريفان همه خون از مژه ها بگشايند\r\nدر ميخانه ببستند خدايا مپسند\r\nکه در خانه تزوير و ريا بگشايند\r\nحافظ اين خرقه که داري تو ببيني فردا\r\nکه چه زنار ز زيرش به دغا بگشايند\r\n"
  },
  {
    "id": 203,
    "title": "سال ها دفتر ما در گرو صهبا بود",
    "content": "سال ها دفتر ما در گرو صهبا بود\r\nرونق ميکده از درس و دعاي ما بود\r\nنيکي پير مغان بين که چو ما بدمستان\r\nهر چه کرديم به چشم کرمش زيبا بود\r\nدفتر دانش ما جمله بشوييد به مي\r\nکه فلک ديدم و در قصد دل دانا بود\r\nاز بتان آن طلب ار حسن شناسي اي دل\r\nکاين کسي گفت که در علم نظر بينا بود\r\nدل چو پرگار به هر سو دوراني مي کرد\r\nو اندر آن دايره سرگشته پابرجا بود\r\nمطرب از درد محبت عملي مي پرداخت\r\nکه حکيمان جهان را مژه خون پالا بود\r\nمي شکفتم ز طرب زان که چو گل بر لب جوي\r\nبر سرم سايه آن سرو سهي بالا بود\r\nپير گلرنگ من اندر حق ازرق پوشان\r\nرخصت خبث نداد ار نه حکايت ها بود\r\nقلب اندوده حافظ بر او خرج نشد\r\nکاين معامل به همه عيب نهان بينا بود\r\n"
  },
  {
    "id": 204,
    "title": "ياد باد آن که نهانت نظري با ما بود",
    "content": "ياد باد آن که نهانت نظري با ما بود\r\nرقم مهر تو بر چهره ما پيدا بود\r\nياد باد آن که چو چشمت به عتابم مي کشت\r\nمعجز عيسويت در لب شکرخا بود\r\nياد باد آن که صبوحي زده در مجلس انس\r\nجز من و يار نبوديم و خدا با ما بود\r\nياد باد آن که رخت شمع طرب مي افروخت\r\nوين دل سوخته پروانه ناپروا بود\r\nياد باد آن که در آن بزمگه خلق و ادب\r\nآن که او خنده مستانه زدي صهبا بود\r\nياد باد آن که چو ياقوت قدح خنده زدي\r\nدر ميان من و لعل تو حکايت ها بود\r\nياد باد آن که نگارم چو کمر بربستي\r\nدر رکابش مه نو پيک جهان پيما بود\r\nياد باد آن که خرابات نشين بودم و مست\r\nوآنچه در مسجدم امروز کم است آن جا بود\r\nياد باد آن که به اصلاح شما مي شد راست\r\nنظم هر گوهر ناسفته که حافظ را بود\r\n"
  },
  {
    "id": 205,
    "title": "تا ز ميخانه و مي نام و نشان خواهد بود",
    "content": "تا ز ميخانه و مي نام و نشان خواهد بود\r\nسر ما خاک ره پير مغان خواهد بود\r\nحلقه پير مغان از ازلم در گوش است\r\nبر همانيم که بوديم و همان خواهد بود\r\nبر سر تربت ما چون گذري همت خواه\r\nکه زيارتگه رندان جهان خواهد بود\r\nبرو اي زاهد خودبين که ز چشم من و تو\r\nراز اين پرده نهان است و نهان خواهد بود\r\nترک عاشق کش من مست برون رفت امروز\r\nتا دگر خون که از ديده روان خواهد بود\r\nچشمم آن دم که ز شوق تو نهد سر به لحد\r\nتا دم صبح قيامت نگران خواهد بود\r\nبخت حافظ گر از اين گونه مدد خواهد کرد\r\nزلف معشوقه به دست دگران خواهد بود\r\n"
  },
  {
    "id": 206,
    "title": "پيش از اينت بيش از اين انديشه عشاق بود",
    "content": "پيش از اينت بيش از اين انديشه عشاق بود\r\nمهرورزي تو با ما شهره آفاق بود\r\nياد باد آن صحبت شب ها که با نوشين لبان\r\nبحث سر عشق و ذکر حلقه عشاق بود\r\nپيش از اين کاين سقف سبز و طاق مينا برکشند\r\nمنظر چشم مرا ابروي جانان طاق بود\r\nاز دم صبح ازل تا آخر شام ابد\r\nدوستي و مهر بر يک عهد و يک ميثاق بود\r\nسايه معشوق اگر افتاد بر عاشق چه شد\r\nما به او محتاج بوديم او به ما مشتاق بود\r\nحسن مه رويان مجلس گر چه دل مي برد و دين\r\nبحث ما در لطف طبع و خوبي اخلاق بود\r\nبر در شاهم گدايي نکته اي در کار کرد\r\nگفت بر هر خوان که بنشستم خدا رزاق بود\r\nرشته تسبيح اگر بگسست معذورم بدار\r\nدستم اندر دامن ساقي سيمين ساق بود\r\nدر شب قدر ار صبوحي کرده ام عيبم مکن\r\nسرخوش آمد يار و جامي بر کنار طاق بود\r\nشعر حافظ در زمان آدم اندر باغ خلد\r\nدفتر نسرين و گل را زينت اوراق بود\r\n"
  },
  {
    "id": 207,
    "title": "ياد باد آن که سر کوي توام منزل بود",
    "content": "ياد باد آن که سر کوي توام منزل بود\r\nديده را روشني از خاک درت حاصل بود\r\nراست چون سوسن و گل از اثر صحبت پاک\r\nبر زبان بود مرا آن چه تو را در دل بود\r\nدل چو از پير خرد نقل معاني مي کرد\r\nعشق مي گفت به شرح آن چه بر او مشکل بود\r\nآه از آن جور و تطاول که در اين دامگه است\r\nآه از آن سوز و نيازي که در آن محفل بود\r\nدر دلم بود که بي دوست نباشم هرگز\r\nچه توان کرد که سعي من و دل باطل بود\r\nدوش بر ياد حريفان به خرابات شدم\r\nخم مي ديدم خون در دل و پا در گل بود\r\nبس بگشتم که بپرسم سبب درد فراق\r\nمفتي عقل در اين مساله لايعقل بود\r\nراستي خاتم فيروزه بواسحاقي\r\nخوش درخشيد ولي دولت مستعجل بود\r\nديدي آن قهقهه کبک خرامان حافظ\r\nکه ز سرپنجه شاهين قضا غافل بود\r\n"
  },
  {
    "id": 208,
    "title": "خستگان را چو طلب باشد و قوت نبود",
    "content": "خستگان را چو طلب باشد و قوت نبود\r\nگر تو بيداد کني شرط مروت نبود\r\nما جفا از تو نديديم و تو خود نپسندي\r\nآن چه در مذهب ارباب طريقت نبود\r\nخيره آن ديده که آبش نبرد گريه عشق\r\nتيره آن دل که در او شمع محبت نبود\r\nدولت از مرغ همايون طلب و سايه او\r\nزان که با زاغ و زغن شهپر دولت نبود\r\nگر مدد خواستم از پير مغان عيب مکن\r\nشيخ ما گفت که در صومعه همت نبود\r\nچون طهارت نبود کعبه و بتخانه يکيست\r\nنبود خير در آن خانه که عصمت نبود\r\nحافظا علم و ادب ورز که در مجلس شاه\r\nهر که را نيست ادب لايق صحبت نبود\r\n"
  },
  {
    "id": 209,
    "title": "قتل اين خسته به شمشير تو تقدير نبود",
    "content": "قتل اين خسته به شمشير تو تقدير نبود\r\nور نه هيچ از دل بي رحم تو تقصير نبود\r\nمن ديوانه چو زلف تو رها مي کردم\r\nهيچ لايقترم از حلقه زنجير نبود\r\nيا رب اين آينه حسن چه جوهر دارد\r\nکه در او آه مرا قوت تاثير نبود\r\nسر ز حسرت به در ميکده ها برگردم\r\nچون شناساي تو در صومعه يک پير نبود\r\nنازنينتر ز قدت در چمن ناز نرست\r\nخوشتر از نقش تو در عالم تصوير نبود\r\nتا مگر همچو صبا باز به کوي تو رسم\r\nحاصلم دوش بجز ناله شبگير نبود\r\nآن کشيدم ز تو اي آتش هجران که چو شمع\r\nجز فناي خودم از دست تو تدبير نبود\r\nآيتي بود عذاب انده حافظ بي تو\r\nکه بر هيچ کسش حاجت تفسير نبود\r\n"
  },
  {
    "id": 210,
    "title": "دوش در حلقه ما قصه گيسوي تو بود",
    "content": "دوش در حلقه ما قصه گيسوي تو بود\r\nتا دل شب سخن از سلسله موي تو بود\r\nدل که از ناوک مژگان تو در خون مي گشت\r\nباز مشتاق کمانخانه ابروي تو بود\r\nهم عفاالله صبا کز تو پيامي مي داد\r\nور نه در کس نرسيديم که از کوي تو بود\r\nعالم از شور و شر عشق خبر هيچ نداشت\r\nفتنه انگيز جهان غمزه جادوي تو بود\r\nمن سرگشته هم از اهل سلامت بودم\r\nدام راهم شکن طره هندوي تو بود\r\nبگشا بند قبا تا بگشايد دل من\r\nکه گشادي که مرا بود ز پهلوي تو بود\r\nبه وفاي تو که بر تربت حافظ بگذر\r\nکز جهان مي شد و در آرزوي روي تو بود\r\n"
  },
  {
    "id": 211,
    "title": "دوش مي آمد و رخساره برافروخته بود",
    "content": "دوش مي آمد و رخساره برافروخته بود\r\nتا کجا باز دل غمزده اي سوخته بود\r\nرسم عاشق کشي و شيوه شهرآشوبي\r\nجامه اي بود که بر قامت او دوخته بود\r\nجان عشاق سپند رخ خود مي دانست\r\nو آتش چهره بدين کار برافروخته بود\r\nگر چه مي گفت که زارت بکشم مي ديدم\r\nکه نهانش نظري با من دلسوخته بود\r\nکفر زلفش ره دين مي زد و آن سنگين دل\r\nدر پي اش مشعلي از چهره برافروخته بود\r\nدل بسي خون به کف آورد ولي ديده بريخت\r\nالله الله که تلف کرد و که اندوخته بود\r\nيار مفروش به دنيا که بسي سود نکرد\r\nآن که يوسف به زر ناسره بفروخته بود\r\nگفت و خوش گفت برو خرقه بسوزان حافظ\r\nيا رب اين قلب شناسي ز که آموخته بود\r\n"
  },
  {
    "id": 212,
    "title": "يک دو جامم دي سحرگه اتفاق افتاده بود",
    "content": "يک دو جامم دي سحرگه اتفاق افتاده بود\r\nو از لب ساقي شرابم در مذاق افتاده بود\r\nاز سر مستي دگر با شاهد عهد شباب\r\nرجعتي مي خواستم ليکن طلاق افتاده بود\r\nدر مقامات طريقت هر کجا کرديم سير\r\nعافيت را با نظربازي فراق افتاده بود\r\nساقيا جام دمادم ده که در سير طريق\r\nهر که عاشق وش نيامد در نفاق افتاده بود\r\nاي معبر مژده اي فرما که دوشم آفتاب\r\nدر شکرخواب صبوحي هم وثاق افتاده بود\r\nنقش مي بستم که گيرم گوشه اي زان چشم مست\r\nطاقت و صبر از خم ابروش طاق افتاده بود\r\nگر نکردي نصرت دين شاه يحيي از کرم\r\nکار ملک و دين ز نظم و اتساق افتاده بود\r\nحافظ آن ساعت که اين نظم پريشان مي نوشت\r\nطاير فکرش به دام اشتياق افتاده بود\r\n"
  },
  {
    "id": 213,
    "title": "گوهر مخزن اسرار همان است که بود",
    "content": "گوهر مخزن اسرار همان است که بود\r\nحقه مهر بدان مهر و نشان است که بود\r\nعاشقان زمره ارباب امانت باشند\r\nلاجرم چشم گهربار همان است که بود\r\nاز صبا پرس که ما را همه شب تا دم صبح\r\nبوي زلف تو همان مونس جان است که بود\r\nطالب لعل و گهر نيست وگرنه خورشيد\r\nهمچنان در عمل معدن و کان است که بود\r\nکشته غمزه خود را به زيارت درياب\r\nزان که بيچاره همان دل نگران است که بود\r\nرنگ خون دل ما را که نهان مي داري\r\nهمچنان در لب لعل تو عيان است که بود\r\nزلف هندوي تو گفتم که دگر ره نزند\r\nسال ها رفت و بدان سيرت و سان است که بود\r\nحافظا بازنما قصه خونابه چشم\r\nکه بر اين چشمه همان آب روان است که بود\r\n"
  },
  {
    "id": 214,
    "title": "ديدم به خواب خوش که به دستم پياله بود",
    "content": "ديدم به خواب خوش که به دستم پياله بود\r\nتعبير رفت و کار به دولت حواله بود\r\nچهل سال رنج و غصه کشيديم و عاقبت\r\nتدبير ما به دست شراب دوساله بود\r\nآن نافه مراد که مي خواستم ز بخت\r\nدر چين زلف آن بت مشکين کلاله بود\r\nاز دست برده بود خمار غمم سحر\r\nدولت مساعد آمد و مي در پياله بود\r\nبر آستان ميکده خون مي خورم مدام\r\nروزي ما ز خوان قدر اين نواله بود\r\nهر کو نکاشت مهر و ز خوبي گلي نچيد\r\nدر رهگذار باد نگهبان لاله بود\r\nبر طرف گلشنم گذر افتاد وقت صبح\r\nآن دم که کار مرغ سحر آه و ناله بود\r\nديديم شعر دلکش حافظ به مدح شاه\r\nيک بيت از اين قصيده به از صد رساله بود\r\nآن شاه تندحمله که خورشيد شيرگير\r\nپيشش به روز معرکه کمتر غزاله بود\r\n"
  },
  {
    "id": 215,
    "title": "به کوي ميکده يا رب سحر چه مشغله بود",
    "content": "به کوي ميکده يا رب سحر چه مشغله بود\r\nکه جوش شاهد و ساقي و شمع و مشعله بود\r\nحديث عشق که از حرف و صوت مستغنيست\r\nبه ناله دف و ني در خروش و ولوله بود\r\nمباحثي که در آن مجلس جنون مي رفت\r\nوراي مدرسه و قال و قيل مساله بود\r\nدل از کرشمه ساقي به شکر بود ولي\r\nز نامساعدي بختش اندکي گله بود\r\nقياس کردم و آن چشم جادوانه مست\r\nهزار ساحر چون سامريش در گله بود\r\nبگفتمش به لبم بوسه اي حوالت کن\r\nبه خنده گفت کي ات با من اين معامله بود\r\nز اخترم نظري سعد در ره است که دوش\r\nميان ماه و رخ يار من مقابله بود\r\nدهان يار که درمان درد حافظ داشت\r\nفغان که وقت مروت چه تنگ حوصله بود\r\n"
  },
  {
    "id": 216,
    "title": "آن يار کز او خانه ما جاي پري بود",
    "content": "آن يار کز او خانه ما جاي پري بود\r\nسر تا قدمش چون پري از عيب بري بود\r\nدل گفت فروکش کنم اين شهر به بويش\r\nبيچاره ندانست که يارش سفري بود\r\nتنها نه ز راز دل من پرده برافتاد\r\nتا بود فلک شيوه او پرده دري بود\r\nمنظور خردمند من آن ماه که او را\r\nبا حسن ادب شيوه صاحب نظري بود\r\nاز چنگ منش اختر بدمهر به دربرد\r\nآري چه کنم دولت دور قمري بود\r\nعذري بنه اي دل که تو درويشي و او را\r\nدر مملکت حسن سر تاجوري بود\r\nاوقات خوش آن بود که با دوست به سر رفت\r\nباقي همه بي حاصلي و بي خبري بود\r\nخوش بود لب آب و گل و سبزه و نسرين\r\nافسوس که آن گنج روان رهگذري بود\r\nخود را بکش اي بلبل از اين رشک که گل را\r\nبا باد صبا وقت سحر جلوه گري بود\r\nهر گنج سعادت که خدا داد به حافظ\r\nاز يمن دعاي شب و ورد سحري بود\r\n"
  },
  {
    "id": 217,
    "title": "مسلمانان مرا وقتي دلي بود",
    "content": "مسلمانان مرا وقتي دلي بود\r\nکه با وي گفتمي گر مشکلي بود\r\nبه گردابي چو مي افتادم از غم\r\nبه تدبيرش اميد ساحلي بود\r\nدلي همدرد و ياري مصلحت بين\r\nکه استظهار هر اهل دلي بود\r\nز من ضايع شد اندر کوي جانان\r\nچه دامنگير يا رب منزلي بود\r\nهنر بي عيب حرمان نيست ليکن\r\nز من محرومتر کي سائلي بود\r\nبر اين جان پريشان رحمت آريد\r\nکه وقتي کارداني کاملي بود\r\nمرا تا عشق تعليم سخن کرد\r\nحديثم نکته هر محفلي بود\r\nمگو ديگر که حافظ نکته دان است\r\nکه ما ديديم و محکم جاهلي بود\r\n"
  },
  {
    "id": 218,
    "title": "در ازل هر کو به فيض دولت ارزاني بود",
    "content": "در ازل هر کو به فيض دولت ارزاني بود\r\nتا ابد جام مرادش همدم جاني بود\r\nمن همان ساعت که از مي خواستم شد توبه کار\r\nگفتم اين شاخ ار دهد باري پشيماني بود\r\nخود گرفتم کافکنم سجاده چون سوسن به دوش\r\nهمچو گل بر خرقه رنگ مي مسلماني بود\r\nبي چراغ جام در خلوت نمي يارم نشست\r\nزان که کنج اهل دل بايد که نوراني بود\r\nهمت عالي طلب جام مرصع گو مباش\r\nرند را آب عنب ياقوت رماني بود\r\nگر چه بي سامان نمايد کار ما سهلش مبين\r\nکاندر اين کشور گدايي رشک سلطاني بود\r\nنيک نامي خواهي اي دل با بدان صحبت مدار\r\nخودپسندي جان من برهان ناداني بود\r\nمجلس انس و بهار و بحث شعر اندر ميان\r\nنستدن جام مي از جانان گران جاني بود\r\nدي عزيزي گفت حافظ مي خورد پنهان شراب\r\nاي عزيز من نه عيب آن به که پنهاني بود\r\n"
  },
  {
    "id": 219,
    "title": "کنون که در چمن آمد گل از عدم به وجود",
    "content": "کنون که در چمن آمد گل از عدم به وجود\r\nبنفشه در قدم او نهاد سر به سجود\r\nبنوش جام صبوحي به ناله دف و چنگ\r\nببوس غبغب ساقي به نغمه ني و عود\r\nبه دور گل منشين بي شراب و شاهد و چنگ\r\nکه همچو روز بقا هفته اي بود معدود\r\nشد از خروج رياحين چو آسمان روشن\r\nزمين به اختر ميمون و طالع مسعود\r\nز دست شاهد نازک عذار عيسي دم\r\nشراب نوش و رها کن حديث عاد و ثمود\r\nجهان چو خلد برين شد به دور سوسن و گل\r\nولي چه سود که در وي نه ممکن است خلود\r\nچو گل سوار شود بر هوا سليمان وار\r\nسحر که مرغ درآيد به نغمه داوود\r\nبه باغ تازه کن آيين دين زردشتي\r\nکنون که لاله برافروخت آتش نمرود\r\nبخواه جام صبوحي به ياد آصف عهد\r\nوزير ملک سليمان عماد دين محمود\r\nبود که مجلس حافظ به يمن تربيتش\r\nهر آن چه مي طلبد جمله باشدش موجود\r\n"
  },
  {
    "id": 220,
    "title": "از ديده خون دل همه بر روي ما رود",
    "content": "از ديده خون دل همه بر روي ما رود\r\nبر روي ما ز ديده چه گويم چه ها رود\r\nما در درون سينه هوايي نهفته ايم\r\nبر باد اگر رود دل ما زان هوا رود\r\nخورشيد خاوري کند از رشک جامه چاک\r\nگر ماه مهرپرور من در قبا رود\r\nبر خاک راه يار نهاديم روي خويش\r\nبر روي ما رواست اگر آشنا رود\r\nسيل است آب ديده و هر کس که بگذرد\r\nگر خود دلش ز سنگ بود هم ز جا رود\r\nما را به آب ديده شب و روز ماجراست\r\nزان رهگذر که بر سر کويش چرا رود\r\nحافظ به کوي ميکده دايم به صدق دل\r\nچون صوفيان صومعه دار از صفا رود\r\n"
  },
  {
    "id": 221,
    "title": "چو دست بر سر زلفش زنم به تاب رود",
    "content": "چو دست بر سر زلفش زنم به تاب رود\r\nور آشتي طلبم با سر عتاب رود\r\nچو ماه نو ره بيچارگان نظاره\r\nزند به گوشه ابرو و در نقاب رود\r\nشب شراب خرابم کند به بيداري\r\nوگر به روز شکايت کنم به خواب رود\r\nطريق عشق پرآشوب و فتنه است اي دل\r\nبيفتد آن که در اين راه با شتاب رود\r\nگدايي در جانان به سلطنت مفروش\r\nکسي ز سايه اين در به آفتاب رود\r\nسواد نامه موي سياه چون طي شد\r\nبياض کم نشود گر صد انتخاب رود\r\nحباب را چو فتد باد نخوت اندر سر\r\nکلاه داريش اندر سر شراب رود\r\nحجاب راه تويي حافظ از ميان برخيز\r\nخوشا کسي که در اين راه بي حجاب رود\r\n"
  },
  {
    "id": 222,
    "title": "از سر کوي تو هر کو به ملالت برود",
    "content": "از سر کوي تو هر کو به ملالت برود\r\nنرود کارش و آخر به خجالت برود\r\nکارواني که بود بدرقه اش حفظ خدا\r\nبه تجمل بنشيند به جلالت برود\r\nسالک از نور هدايت ببرد راه به دوست\r\nکه به جايي نرسد گر به ضلالت برود\r\nکام خود آخر عمر از مي و معشوق بگير\r\nحيف اوقات که يک سر به بطالت برود\r\nاي دليل دل گمگشته خدا را مددي\r\nکه غريب ار نبرد ره به دلالت ببرد\r\nحکم مستوري و مستي همه بر خاتم تست\r\nکس ندانست که آخر به چه حالت برود\r\nحافظ از چشمه حکمت به کف آور جامي\r\nبو که از لوح دلت نقش جهالت برود\r\n"
  },
  {
    "id": 223,
    "title": "هرگزم نقش تو از لوح دل و جان نرود",
    "content": "هرگزم نقش تو از لوح دل و جان نرود\r\nهرگز از ياد من آن سرو خرامان نرود\r\nاز دماغ من سرگشته خيال دهنت\r\nبه جفاي فلک و غصه دوران نرود\r\nدر ازل بست دلم با سر زلفت پيوند\r\nتا ابد سر نکشد و از سر پيمان نرود\r\nهر چه جز بار غمت بر دل مسکين من است\r\nبرود از دل من و از دل من آن نرود\r\nآن چنان مهر توام در دل و جان جاي گرفت\r\nکه اگر سر برود از دل و از جان نرود\r\nگر رود از پي خوبان دل من معذور است\r\nدرد دارد چه کند کز پي درمان نرود\r\nهر که خواهد که چو حافظ نشود سرگردان\r\nدل به خوبان ندهد و از پي ايشان نرود\r\n"
  },
  {
    "id": 224,
    "title": "خوشا دلي که مدام از پي نظر نرود",
    "content": "خوشا دلي که مدام از پي نظر نرود\r\nبه هر درش که بخوانند بي خبر نرود\r\nطمع در آن لب شيرين نکردنم اولي\r\nولي چگونه مگس از پي شکر نرود\r\nسواد ديده غمديده ام به اشک مشوي\r\nکه نقش خال توام هرگز از نظر نرود\r\nز من چو باد صبا بوي خود دريغ مدار\r\nچرا که بي سر زلف توام به سر نرود\r\nدلا مباش چنين هرزه گرد و هرجايي\r\nکه هيچ کار ز پيشت بدين هنر نرود\r\nمکن به چشم حقارت نگاه در من مست\r\nکه آبروي شريعت بدين قدر نرود\r\nمن گدا هوس سروقامتي دارم\r\nکه دست در کمرش جز به سيم و زر نرود\r\nتو کز مکارم اخلاق عالمي دگري\r\nوفاي عهد من از خاطرت به درنرود\r\nسياه نامه تر از خود کسي نمي بينم\r\nچگونه چون قلمم دود دل به سر نرود\r\nبه تاج هدهدم از ره مبر که باز سفيد\r\nچو باشه در پي هر صيد مختصر نرود\r\nبيار باده و اول به دست حافظ ده\r\nبه شرط آن که ز مجلس سخن به درنرود\r\n"
  },
  {
    "id": 225,
    "title": "ساقي حديث سرو و گل و لاله مي رود",
    "content": "ساقي حديث سرو و گل و لاله مي رود\r\nوين بحث با ثلاثه غساله مي رود\r\nمي ده که نوعروس چمن حد حسن يافت\r\nکار اين زمان ز صنعت دلاله مي رود\r\nشکرشکن شوند همه طوطيان هند\r\nزين قند پارسي که به بنگاله مي رود\r\nطي مکان ببين و زمان در سلوک شعر\r\nکاين طفل يک شبه ره يک ساله مي رود\r\nآن چشم جادوانه عابدفريب بين\r\nکش کاروان سحر ز دنباله مي رود\r\nاز ره مرو به عشوه دنيا که اين عجوز\r\nمکاره مي نشيند و محتاله مي رود\r\nباد بهار مي وزد از گلستان شاه\r\nو از ژاله باده در قدح لاله مي رود\r\nحافظ ز شوق مجلس سلطان غياث دين\r\nغافل مشو که کار تو از ناله مي رود\r\n"
  },
  {
    "id": 226,
    "title": "ترسم که اشک در غم ما پرده در شود",
    "content": "ترسم که اشک در غم ما پرده در شود\r\nوين راز سر به مهر به عالم سمر شود\r\nگويند سنگ لعل شود در مقام صبر\r\nآري شود وليک به خون جگر شود\r\nخواهم شدن به ميکده گريان و دادخواه\r\nکز دست غم خلاص من آن جا مگر شود\r\nاز هر کرانه تير دعا کرده ام روان\r\nباشد کز آن ميانه يکي کارگر شود\r\nاي جان حديث ما بر دلدار بازگو\r\nليکن چنان مگو که صبا را خبر شود\r\nاز کيمياي مهر تو زر گشت روي من\r\nآري به يمن لطف شما خاک زر شود\r\nدر تنگناي حيرتم از نخوت رقيب\r\nيا رب مباد آن که گدا معتبر شود\r\nبس نکته غير حسن ببايد که تا کسي\r\nمقبول طبع مردم صاحب نظر شود\r\nاين سرکشي که کنگره کاخ وصل راست\r\nسرها بر آستانه او خاک در شود\r\nحافظ چو نافه سر زلفش به دست توست\r\nدم درکش ار نه باد صبا را خبر شود\r\n"
  },
  {
    "id": 227,
    "title": "گر چه بر واعظ شهر اين سخن آسان نشود",
    "content": "گر چه بر واعظ شهر اين سخن آسان نشود\r\nتا ريا ورزد و سالوس مسلمان نشود\r\nرندي آموز و کرم کن که نه چندان هنر است\r\nحيواني که ننوشد مي و انسان نشود\r\nگوهر پاک ببايد که شود قابل فيض\r\nور نه هر سنگ و گلي لولو و مرجان نشود\r\nاسم اعظم بکند کار خود اي دل خوش باش\r\nکه به تلبيس و حيل ديو مسلمان نشود\r\nعشق مي ورزم و اميد که اين فن شريف\r\nچون هنرهاي دگر موجب حرمان نشود\r\nدوش مي گفت که فردا بدهم کام دلت\r\nسببي ساز خدايا که پشيمان نشود\r\nحسن خلقي ز خدا مي طلبم خوي تو را\r\nتا دگر خاطر ما از تو پريشان نشود\r\nذره را تا نبود همت عالي حافظ\r\nطالب چشمه خورشيد درخشان نشود\r\n"
  },
  {
    "id": 228,
    "title": "گر من از باغ تو يک ميوه بچينم چه شود",
    "content": "گر من از باغ تو يک ميوه بچينم چه شود\r\nپيش پايي به چراغ تو ببينم چه شود\r\nيا رب اندر کنف سايه آن سرو بلند\r\nگر من سوخته يک دم بنشينم چه شود\r\nآخر اي خاتم جمشيد همايون آثار\r\nگر فتد عکس تو بر نقش نگينم چه شود\r\nواعظ شهر چو مهر ملک و شحنه گزيد\r\nمن اگر مهر نگاري بگزينم چه شود\r\nعقلم از خانه به دررفت و گر مي اين است\r\nديدم از پيش که در خانه دينم چه شود\r\nصرف شد عمر گران مايه به معشوقه و مي\r\nتا از آنم چه به پيش آيد از اينم چه شود\r\nخواجه دانست که من عاشقم و هيچ نگفت\r\nحافظ ار نيز بداند که چنينم چه شود\r\n"
  },
  {
    "id": 229,
    "title": "بخت از دهان دوست نشانم نمي دهد",
    "content": "بخت از دهان دوست نشانم نمي دهد\r\nدولت خبر ز راز نهانم نمي دهد\r\nاز بهر بوسه اي ز لبش جان همي دهم\r\nاينم همي ستاند و آنم نمي دهد\r\nمردم در اين فراق و در آن پرده راه نيست\r\nيا هست و پرده دار نشانم نمي دهد\r\nزلفش کشيد باد صبا چرخ سفله بين\r\nکان جا مجال بادوزانم نمي دهد\r\nچندان که بر کنار چو پرگار مي شدم\r\nدوران چو نقطه ره به ميانم نمي دهد\r\nشکر به صبر دست دهد عاقبت ولي\r\nبدعهدي زمانه زمانم نمي دهد\r\nگفتم روم به خواب و ببينم جمال دوست\r\nحافظ ز آه و ناله امانم نمي دهد\r\n"
  },
  {
    "id": 230,
    "title": "اگر به باده مشکين دلم کشد شايد",
    "content": "اگر به باده مشکين دلم کشد شايد\r\nکه بوي خير ز زهد ريا نمي آيد\r\nجهانيان همه گر منع من کنند از عشق\r\nمن آن کنم که خداوندگار فرمايد\r\nطمع ز فيض کرامت مبر که خلق کريم\r\nگنه ببخشد و بر عاشقان ببخشايد\r\nمقيم حلقه ذکر است دل بدان اميد\r\nکه حلقه اي ز سر زلف يار بگشايد\r\nتو را که حسن خداداده هست و حجله بخت\r\nچه حاجت است که مشاطه ات بيارايد\r\nچمن خوش است و هوا دلکش است و مي بي غش\r\nکنون بجز دل خوش هيچ در نمي بايد\r\nجميله ايست عروس جهان ولي هش دار\r\nکه اين مخدره در عقد کس نمي آيد\r\nبه لابه گفتمش اي ماه رخ چه باشد اگر\r\nبه يک شکر ز تو دلخسته اي بياسايد\r\nبه خنده گفت که حافظ خداي را مپسند\r\nکه بوسه تو رخ ماه را بيالايد\r\n"
  },
  {
    "id": 231,
    "title": "گفتم غم تو دارم گفتا غمت سر آيد",
    "content": "گفتم غم تو دارم گفتا غمت سر آيد\r\nگفتم که ماه من شو گفتا اگر برآيد\r\nگفتم ز مهرورزان رسم وفا بياموز\r\nگفتا ز خوبرويان اين کار کمتر آيد\r\nگفتم که بر خيالت راه نظر ببندم\r\nگفتا که شب رو است او از راه ديگر آيد\r\nگفتم که بوي زلفت گمراه عالمم کرد\r\nگفتا اگر بداني هم اوت رهبر آيد\r\nگفتم خوشا هوايي کز باد صبح خيزد\r\nگفتا خنک نسيمي کز کوي دلبر آيد\r\nگفتم که نوش لعلت ما را به آرزو کشت\r\nگفتا تو بندگي کن کو بنده پرور آيد\r\nگفتم دل رحيمت کي عزم صلح دارد\r\nگفتا مگوي با کس تا وقت آن درآيد\r\nگفتم زمان عشرت ديدي که چون سر آمد\r\nگفتا خموش حافظ کاين غصه هم سر آيد\r\n"
  },
  {
    "id": 232,
    "title": "بر سر آنم که گر ز دست برآيد",
    "content": "بر سر آنم که گر ز دست برآيد\r\nدست به کاري زنم که غصه سر آيد\r\nخلوت دل نيست جاي صحبت اضداد\r\nديو چو بيرون رود فرشته درآيد\r\nصحبت حکام ظلمت شب يلداست\r\nنور ز خورشيد جوي بو که برآيد\r\nبر در ارباب بي مروت دنيا\r\nچند نشيني که خواجه کي به درآيد\r\nترک گدايي مکن که گنج بيابي\r\nاز نظر ره روي که در گذر آيد\r\nصالح و طالح متاع خويش نمودند\r\nتا که قبول افتد و که در نظر آيد\r\nبلبل عاشق تو عمر خواه که آخر\r\nباغ شود سبز و شاخ گل به بر آيد\r\nغفلت حافظ در اين سراچه عجب نيست\r\nهر که به ميخانه رفت بي خبر آيد\r\n"
  },
  {
    "id": 233,
    "title": "دست از طلب ندارم تا کام من برآيد",
    "content": "دست از طلب ندارم تا کام من برآيد\r\nيا تن رسد به جانان يا جان ز تن برآيد\r\nبگشاي تربتم را بعد از وفات و بنگر\r\nکز آتش درونم دود از کفن برآيد\r\nبنماي رخ که خلقي واله شوند و حيران\r\nبگشاي لب که فرياد از مرد و زن برآيد\r\nجان بر لب است و حسرت در دل که از لبانش\r\nنگرفته هيچ کامي جان از بدن برآيد\r\nاز حسرت دهانش آمد به تنگ جانم\r\nخود کام تنگدستان کي زان دهن برآيد\r\nگويند ذکر خيرش در خيل عشقبازان\r\nهر جا که نام حافظ در انجمن برآيد\r\n"
  },
  {
    "id": 234,
    "title": "چو آفتاب مي از مشرق پياله برآيد",
    "content": "چو آفتاب مي از مشرق پياله برآيد\r\nز باغ عارض ساقي هزار لاله برآيد\r\nنسيم در سر گل بشکند کلاله سنبل\r\nچو از ميان چمن بوي آن کلاله برآيد\r\nحکايت شب هجران نه آن حکايت حاليست\r\nکه شمه اي ز بيانش به صد رساله برآيد\r\nز گرد خوان نگون فلک طمع نتوان داشت\r\nکه بي ملالت صد غصه يک نواله برآيد\r\nبه سعي خود نتوان برد پي به گوهر مقصود\r\nخيال باشد کاين کار بي حواله برآيد\r\nگرت چو نوح نبي صبر هست در غم طوفان\r\nبلا بگردد و کام هزارساله برآيد\r\nنسيم زلف تو چون بگذرد به تربت حافظ\r\nز خاک کالبدش صد هزار لاله برآيد\r\n"
  },
  {
    "id": 235,
    "title": "زهي خجسته زماني که يار بازآيد",
    "content": "زهي خجسته زماني که يار بازآيد\r\nبه کام غمزدگان غمگسار بازآيد\r\nبه پيش خيل خيالش کشيدم ابلق چشم\r\nبدان اميد که آن شهسوار بازآيد\r\nاگر نه در خم چوگان او رود سر من\r\nز سر نگويم و سر خود چه کار بازآيد\r\nمقيم بر سر راهش نشسته ام چون گرد\r\nبدان هوس که بدين رهگذار بازآيد\r\nدلي که با سر زلفين او قراري داد\r\nگمان مبر که بدان دل قرار بازآيد\r\nچه جورها که کشيدند بلبلان از دي\r\nبه بوي آن که دگر نوبهار بازآيد\r\nز نقش بند قضا هست اميد آن حافظ\r\nکه همچو سرو به دستم نگار بازآيد\r\n"
  },
  {
    "id": 236,
    "title": "اگر آن طاير قدسي ز درم بازآيد",
    "content": "اگر آن طاير قدسي ز درم بازآيد\r\nعمر بگذشته به پيرانه سرم بازآيد\r\nدارم اميد بر اين اشک چو باران که دگر\r\nبرق دولت که برفت از نظرم بازآيد\r\nآن که تاج سر من خاک کف پايش بود\r\nاز خدا مي طلبم تا به سرم بازآيد\r\nخواهم اندر عقبش رفت به ياران عزيز\r\nشخصم ار بازنيايد خبرم بازآيد\r\nگر نثار قدم يار گرامي نکنم\r\nگوهر جان به چه کار دگرم بازآيد\r\nکوس نودولتي از بام سعادت بزنم\r\nگر ببينم که مه نوسفرم بازآيد\r\nمانعش غلغل چنگ است و شکرخواب صبوح\r\nور نه گر بشنود آه سحرم بازآيد\r\nآرزومند رخ شاه چو ماهم حافظ\r\nهمتي تا به سلامت ز درم بازآيد\r\n"
  },
  {
    "id": 237,
    "title": "نفس برآمد و کام از تو بر نمي آيد",
    "content": "نفس برآمد و کام از تو بر نمي آيد\r\nفغان که بخت من از خواب در نمي آيد\r\nصبا به چشم من انداخت خاکي از کويش\r\nکه آب زندگيم در نظر نمي آيد\r\nقد بلند تو را تا به بر نمي گيرم\r\nدرخت کام و مرادم به بر نمي آيد\r\nمگر به روي دلاراي يار ما ور ني\r\nبه هيچ وجه دگر کار بر نمي آيد\r\nمقيم زلف تو شد دل که خوش سوادي ديد\r\nوز آن غريب بلاکش خبر نمي آيد\r\nز شست صدق گشادم هزار تير دعا\r\nولي چه سود يکي کارگر نمي آيد\r\nبسم حکايت دل هست با نسيم سحر\r\nولي به بخت من امشب سحر نمي آيد\r\nدر اين خيال به سر شد زمان عمر و هنوز\r\nبلاي زلف سياهت به سر نمي آيد\r\nز بس که شد دل حافظ رميده از همه کس\r\nکنون ز حلقه زلفت به در نمي آيد\r\n"
  },
  {
    "id": 238,
    "title": "جهان بر ابروي عيد از هلال وسمه کشيد",
    "content": "جهان بر ابروي عيد از هلال وسمه کشيد\r\nهلال عيد در ابروي يار بايد ديد\r\nشکسته گشت چو پشت هلال قامت من\r\nکمان ابروي يارم چو وسمه بازکشيد\r\nمگر نسيم خطت صبح در چمن بگذشت\r\nکه گل به بوي تو بر تن چو صبح جامه دريد\r\nنبود چنگ و رباب و نبيد و عود که بود\r\nگل وجود من آغشته گلاب و نبيد\r\nبيا که با تو بگويم غم ملالت دل\r\nچرا که بي تو ندارم مجال گفت و شنيد\r\nبهاي وصل تو گر جان بود خريدارم\r\nکه جنس خوب مبصر به هر چه ديد خريد\r\nچو ماه روي تو در شام زلف مي ديدم\r\nشبم به روي تو روشن چو روز مي گرديد\r\nبه لب رسيد مرا جان و برنيامد کام\r\nبه سر رسيد اميد و طلب به سر نرسيد\r\nز شوق روي تو حافظ نوشت حرفي چند\r\nبخوان ز نظمش و در گوش کن چو مرواريد\r\n"
  },
  {
    "id": 239,
    "title": "رسيد مژده که آمد بهار و سبزه دميد",
    "content": "رسيد مژده که آمد بهار و سبزه دميد\r\nوظيفه گر برسد مصرفش گل است و نبيد\r\nصفير مرغ برآمد بط شراب کجاست\r\nفغان فتاد به بلبل نقاب گل که کشيد\r\nز ميوه هاي بهشتي چه ذوق دريابد\r\nهر آن که سيب زنخدان شاهدي نگزيد\r\nمکن ز غصه شکايت که در طريق طلب\r\nبه راحتي نرسيد آن که زحمتي نکشيد\r\nز روي ساقي مه وش گلي بچين امروز\r\nکه گرد عارض بستان خط بنفشه دميد\r\nچنان کرشمه ساقي دلم ز دست ببرد\r\nکه با کسي دگرم نيست برگ گفت و شنيد\r\nمن اين مرقع رنگين چو گل بخواهم سوخت\r\nکه پير باده فروشش به جرعه اي نخريد\r\nبهار مي گذرد دادگسترا درياب\r\nکه رفت موسم و حافظ هنوز مي نچشيد\r\n"
  },
  {
    "id": 240,
    "title": "ابر آذاري برآمد باد نوروزي وزيد",
    "content": "ابر آذاري برآمد باد نوروزي وزيد\r\nوجه مي مي خواهم و مطرب که مي گويد رسيد\r\nشاهدان در جلوه و من شرمسار کيسه ام\r\nبار عشق و مفلسي صعب است مي بايد کشيد\r\nقحط جود است آبروي خود نمي بايد فروخت\r\nباده و گل از بهاي خرقه مي بايد خريد\r\nگوييا خواهد گشود از دولتم کاري که دوش\r\nمن همي کردم دعا و صبح صادق مي دميد\r\nبا لبي و صد هزاران خنده آمد گل به باغ\r\nاز کريمي گوييا در گوشه اي بويي شنيد\r\nدامني گر چاک شد در عالم رندي چه باک\r\nجامه اي در نيک نامي نيز مي بايد دريد\r\nاين لطايف کز لب لعل تو من گفتم که گفت\r\nوين تطاول کز سر زلف تو من ديدم که ديد\r\nعدل سلطان گر نپرسد حال مظلومان عشق\r\nگوشه گيران را ز آسايش طمع بايد بريد\r\nتير عاشق کش ندانم بر دل حافظ که زد\r\nاين قدر دانم که از شعر ترش خون مي چکيد\r\n"
  },
  {
    "id": 241,
    "title": "معاشران ز حريف شبانه ياد آريد",
    "content": "معاشران ز حريف شبانه ياد آريد\r\nحقوق بندگي مخلصانه ياد آريد\r\nبه وقت سرخوشي از آه و ناله عشاق\r\nبه صوت و نغمه چنگ و چغانه ياد آريد\r\nچو لطف باده کند جلوه در رخ ساقي\r\nز عاشقان به سرود و ترانه ياد آريد\r\nچو در ميان مراد آوريد دست اميد\r\nز عهد صحبت ما در ميانه ياد آريد\r\nسمند دولت اگر چند سرکشيده رود\r\nز همرهان به سر تازيانه ياد آريد\r\nنمي خوريد زماني غم وفاداران\r\nز بي وفايي دور زمانه ياد آريد\r\nبه وجه مرحمت اي ساکنان صدر جلال\r\nز روي حافظ و اين آستانه ياد آريد\r\n"
  },
  {
    "id": 242,
    "title": "بيا که رايت منصور پادشاه رسيد",
    "content": "بيا که رايت منصور پادشاه رسيد\r\nنويد فتح و بشارت به مهر و ماه رسيد\r\nجمال بخت ز روي ظفر نقاب انداخت\r\nکمال عدل به فرياد دادخواه رسيد\r\nسپهر دور خوش اکنون کند که ماه آمد\r\nجهان به کام دل اکنون رسد که شاه رسيد\r\nز قاطعان طريق اين زمان شوند ايمن\r\nقوافل دل و دانش که مرد راه رسيد\r\nعزيز مصر به رغم برادران غيور\r\nز قعر چاه برآمد به اوج ماه رسيد\r\nکجاست صوفي دجال فعل ملحدشکل\r\nبگو بسوز که مهدي دين پناه رسيد\r\nصبا بگو که چه ها بر سرم در اين غم عشق\r\nز آتش دل سوزان و دود آه رسيد\r\nز شوق روي تو شاها بدين اسير فراق\r\nهمان رسيد کز آتش به برگ کاه رسيد\r\nمرو به خواب که حافظ به بارگاه قبول\r\nز ورد نيم شب و درس صبحگاه رسيد\r\n"
  },
  {
    "id": 243,
    "title": "بوي خوش تو هر که ز باد صبا شنيد",
    "content": "بوي خوش تو هر که ز باد صبا شنيد\r\nاز يار آشنا سخن آشنا شنيد\r\nاي شاه حسن چشم به حال گدا فکن\r\nکاين گوش بس حکايت شاه و گدا شنيد\r\nخوش مي کنم به باده مشکين مشام جان\r\nکز دلق پوش صومعه بوي ريا شنيد\r\nسر خدا که عارف سالک به کس نگفت\r\nدر حيرتم که باده فروش از کجا شنيد\r\nيا رب کجاست محرم رازي که يک زمان\r\nدل شرح آن دهد که چه گفت و چه ها شنيد\r\nاينش سزا نبود دل حق گزار من\r\nکز غمگسار خود سخن ناسزا شنيد\r\nمحروم اگر شدم ز سر کوي او چه شد\r\nاز گلشن زمانه که بوي وفا شنيد\r\nساقي بيا که عشق ندا مي کند بلند\r\nکان کس که گفت قصه ما هم ز ما شنيد\r\nما باده زير خرقه نه امروز مي خوريم\r\nصد بار پير ميکده اين ماجرا شنيد\r\nما مي به بانگ چنگ نه امروز مي کشيم\r\nبس دور شد که گنبد چرخ اين صدا شنيد\r\nپند حکيم محض صواب است و عين خير\r\nفرخنده آن کسي که به سمع رضا شنيد\r\nحافظ وظيفه تو دعا گفتن است و بس\r\nدربند آن مباش که نشنيد يا شنيد\r\n"
  },
  {
    "id": 244,
    "title": "معاشران گره از زلف يار باز کنيد",
    "content": "معاشران گره از زلف يار باز کنيد\r\nشبي خوش است بدين قصه اش دراز کنيد\r\nحضور خلوت انس است و دوستان جمعند\r\nو ان يکاد بخوانيد و در فراز کنيد\r\nرباب و چنگ به بانگ بلند مي گويند\r\nکه گوش هوش به پيغام اهل راز کنيد\r\nبه جان دوست که غم پرده بر شما ندرد\r\nگر اعتماد بر الطاف کارساز کنيد\r\nميان عاشق و معشوق فرق بسيار است\r\nچو يار ناز نمايد شما نياز کنيد\r\nنخست موعظه پير صحبت اين حرف است\r\nکه از مصاحب ناجنس احتراز کنيد\r\nهر آن کسي که در اين حلقه نيست زنده به عشق\r\nبر او نمرده به فتواي من نماز کنيد\r\nوگر طلب کند انعامي از شما حافظ\r\nحوالتش به لب يار دلنواز کنيد\r\n"
  },
  {
    "id": 245,
    "title": "الا اي طوطي گوياي اسرار",
    "content": "الا اي طوطي گوياي اسرار\r\nمبادا خاليت شکر ز منقار\r\nسرت سبز و دلت خوش باد جاويد\r\nکه خوش نقشي نمودي از خط يار\r\nسخن سربسته گفتي با حريفان\r\nخدا را زين معما پرده بردار\r\nبه روي ما زن از ساغر گلابي\r\nکه خواب آلوده ايم اي بخت بيدار\r\nچه ره بود اين که زد در پرده مطرب\r\nکه مي رقصند با هم مست و هشيار\r\nاز آن افيون که ساقي در مي افکند\r\nحريفان را نه سر ماند نه دستار\r\nسکندر را نمي بخشند آبي\r\nبه زور و زر ميسر نيست اين کار\r\nبيا و حال اهل درد بشنو\r\nبه لفظ اندک و معني بسيار\r\nبت چيني عدوي دين و دل هاست\r\nخداوندا دل و دينم نگه دار\r\nبه مستوران مگو اسرار مستي\r\nحديث جان مگو با نقش ديوار\r\nبه يمن دولت منصور شاهي\r\nعلم شد حافظ اندر نظم اشعار\r\nخداوندي به جاي بندگان کرد\r\nخداوندا ز آفاتش نگه دار\r\n"
  },
  {
    "id": 246,
    "title": "عيد است و آخر گل و ياران در انتظار",
    "content": "عيد است و آخر گل و ياران در انتظار\r\nساقي به روي شاه ببين ماه و مي بيار\r\nدل برگرفته بودم از ايام گل ولي\r\nکاري بکرد همت پاکان روزه دار\r\nدل در جهان مبند و به مستي سوال کن\r\nاز فيض جام و قصه جمشيد کامگار\r\nجز نقد جان به دست ندارم شراب کو\r\nکان نيز بر کرشمه ساقي کنم نثار\r\nخوش دولتيست خرم و خوش خسروي کريم\r\nيا رب ز چشم زخم زمانش نگاه دار\r\nمي خور به شعر بنده که زيبي دگر دهد\r\nجام مرصع تو بدين در شاهوار\r\nگر فوت شد سحور چه نقصان صبوح هست\r\nاز مي کنند روزه گشا طالبان يار\r\nزان جا که پرده پوشي عفو کريم توست\r\nبر قلب ما ببخش که نقديست کم عيار\r\nترسم که روز حشر عنان بر عنان رود\r\nتسبيح شيخ و خرقه رند شرابخوار\r\nحافظ چو رفت روزه و گل نيز مي رود\r\nناچار باده نوش که از دست رفت کار\r\n"
  },
  {
    "id": 247,
    "title": "صبا ز منزل جانان گذر دريغ مدار",
    "content": "صبا ز منزل جانان گذر دريغ مدار\r\nوز او به عاشق بي دل خبر دريغ مدار\r\nبه شکر آن که شکفتي به کام بخت اي گل\r\nنسيم وصل ز مرغ سحر دريغ مدار\r\nحريف عشق تو بودم چو ماه نو بودي\r\nکنون که ماه تمامي نظر دريغ مدار\r\nجهان و هر چه در او هست سهل و مختصر است\r\nز اهل معرفت اين مختصر دريغ مدار\r\nکنون که چشمه قند است لعل نوشينت\r\nسخن بگوي و ز طوطي شکر دريغ مدار\r\nمکارم تو به آفاق مي برد شاعر\r\nاز او وظيفه و زاد سفر دريغ مدار\r\nچو ذکر خير طلب مي کني سخن اين است\r\nکه در بهاي سخن سيم و زر دريغ مدار\r\nغبار غم برود حال خوش شود حافظ\r\nتو آب ديده از اين رهگذر دريغ مدار\r\n"
  },
  {
    "id": 248,
    "title": "اي صبا نکهتي از کوي فلاني به من آر",
    "content": "اي صبا نکهتي از کوي فلاني به من آر\r\nزار و بيمار غمم راحت جاني به من آر\r\nقلب بي حاصل ما را بزن اکسير مراد\r\nيعني از خاک در دوست نشاني به من آر\r\nدر کمينگاه نظر با دل خويشم جنگ است\r\nز ابرو و غمزه او تير و کماني به من آر\r\nدر غريبي و فراق و غم دل پير شدم\r\nساغر مي ز کف تازه جواني به من آر\r\nمنکران را هم از اين مي دو سه ساغر بچشان\r\nوگر ايشان نستانند رواني به من آر\r\nساقيا عشرت امروز به فردا مفکن\r\nيا ز ديوان قضا خط اماني به من آر\r\nدلم از دست بشد دوش چو حافظ مي گفت\r\nکاي صبا نکهتي از کوي فلاني به من آر\r\n"
  },
  {
    "id": 249,
    "title": "اي صبا نکهتي از خاک ره يار بيار",
    "content": "اي صبا نکهتي از خاک ره يار بيار\r\nببر اندوه دل و مژده دلدار بيار\r\nنکته اي روح فزا از دهن دوست بگو\r\nنامه اي خوش خبر از عالم اسرار بيار\r\nتا معطر کنم از لطف نسيم تو مشام\r\nشمه اي از نفحات نفس يار بيار\r\nبه وفاي تو که خاک ره آن يار عزيز\r\nبي غباري که پديد آيد از اغيار بيار\r\nگردي از رهگذر دوست به کوري رقيب\r\nبهر آسايش اين ديده خونبار بيار\r\nخامي و ساده دلي شيوه جانبازان نيست\r\nخبري از بر آن دلبر عيار بيار\r\nشکر آن را که تو در عشرتي اي مرغ چمن\r\nبه اسيران قفس مژده گلزار بيار\r\nکام جان تلخ شد از صبر که کردم بي دوست\r\nعشوه اي زان لب شيرين شکربار بيار\r\nروزگاريست که دل چهره مقصود نديد\r\nساقيا آن قدح آينه کردار بيار\r\nدلق حافظ به چه ارزد به مي اش رنگين کن\r\nوان گهش مست و خراب از سر بازار بيار\r\n"
  },
  {
    "id": 250,
    "title": "روي بنماي و وجود خودم از ياد ببر",
    "content": "روي بنماي و وجود خودم از ياد ببر\r\nخرمن سوختگان را همه گو باد ببر\r\nما چو داديم دل و ديده به طوفان بلا\r\nگو بيا سيل غم و خانه ز بنياد ببر\r\nزلف چون عنبر خامش که ببويد هيهات\r\nاي دل خام طمع اين سخن از ياد ببر\r\nسينه گو شعله آتشکده فارس بکش\r\nديده گو آب رخ دجله بغداد ببر\r\nدولت پير مغان باد که باقي سهل است\r\nديگري گو برو و نام من از ياد ببر\r\nسعي نابرده در اين راه به جايي نرسي\r\nمزد اگر مي طلبي طاعت استاد ببر\r\nروز مرگم نفسي وعده ديدار بده\r\nوان گهم تا به لحد فارغ و آزاد ببر\r\nدوش مي گفت به مژگان درازت بکشم\r\nيا رب از خاطرش انديشه بيداد ببر\r\nحافظ انديشه کن از نازکي خاطر يار\r\nبرو از درگهش اين ناله و فرياد ببر\r\n"
  },
  {
    "id": 251,
    "title": "شب وصل است و طي شد نامه هجر",
    "content": "شب وصل است و طي شد نامه هجر\r\nسلام فيه حتي مطلع الفجر\r\nدلا در عاشقي ثابت قدم باش\r\nکه در اين ره نباشد کار بي اجر\r\nمن از رندي نخواهم کرد توبه\r\nو لو آذيتني بالهجر و الحجر\r\nبرآي اي صبح روشن دل خدا را\r\nکه بس تاريک مي بينم شب هجر\r\nدلم رفت و نديدم روي دلدار\r\nفغان از اين تطاول آه از اين زجر\r\nوفا خواهي جفاکش باش حافظ\r\nفان الربح و الخسران في التجر\r\n"
  },
  {
    "id": 252,
    "title": "گر بود عمر به ميخانه رسم بار دگر",
    "content": "گر بود عمر به ميخانه رسم بار دگر\r\nبجز از خدمت رندان نکنم کار دگر\r\nخرم آن روز که با ديده گريان بروم\r\nتا زنم آب در ميکده يک بار دگر\r\nمعرفت نيست در اين قوم خدا را سببي\r\nتا برم گوهر خود را به خريدار دگر\r\nيار اگر رفت و حق صحبت ديرين نشناخت\r\nحاش لله که روم من ز پي يار دگر\r\nگر مساعد شودم دايره چرخ کبود\r\nهم به دست آورمش باز به پرگار دگر\r\nعافيت مي طلبد خاطرم ار بگذارند\r\nغمزه شوخش و آن طره ي طرار دگر\r\nراز سربسته ما بين که به دستان گفتند\r\nهر زمان با دف و ني بر سر بازار دگر\r\nهر دم از درد بنالم که فلک هر ساعت\r\nکندم قصد دل ريش به آزار دگر\r\nبازگويم نه در اين واقعه حافظ تنهاست\r\nغرقه گشتند در اين باديه بسيار دگر\r\n"
  },
  {
    "id": 253,
    "title": "اي خرم از فروغ رخت لاله زار عمر",
    "content": "اي خرم از فروغ رخت لاله زار عمر\r\nبازآ که ريخت بي گل رويت بهار عمر\r\nاز ديده گر سرشک چو باران چکد رواست\r\nکاندر غمت چو برق بشد روزگار عمر\r\nاين يک دو دم که مهلت ديدار ممکن است\r\nدرياب کار ما که نه پيداست کار عمر\r\nتا کي مي صبوح و شکرخواب بامداد\r\nهشيار گرد هان که گذشت اختيار عمر\r\nدي در گذار بود و نظر سوي ما نکرد\r\nبيچاره دل که هيچ نديد از گذار عمر\r\nانديشه از محيط فنا نيست هر که را\r\nبر نقطه دهان تو باشد مدار عمر\r\nدر هر طرف که ز خيل حوادث کمين گهيست\r\nزان رو عنان گسسته دواند سوار عمر\r\nبي عمر زنده ام من و اين بس عجب مدار\r\nروز فراق را که نهد در شمار عمر\r\nحافظ سخن بگوي که بر صفحه جهان\r\nاين نقش ماند از قلمت يادگار عمر\r\n"
  },
  {
    "id": 254,
    "title": "ديگر ز شاخ سرو سهي بلبل صبور",
    "content": "ديگر ز شاخ سرو سهي بلبل صبور\r\nگلبانگ زد که چشم بد از روي گل به دور\r\nاي گلبشکر آن که تويي پادشاه حسن\r\nبا بلبلان بي دل شيدا مکن غرور\r\nاز دست غيبت تو شکايت نمي کنم\r\nتا نيست غيبتي نبود لذت حضور\r\nگر ديگران به عيش و طرب خرمند و شاد\r\nما را غم نگار بود مايه سرور\r\nزاهد اگر به حور و قصور است اميدوار\r\nما را شرابخانه قصور است و يار حور\r\nمي خور به بانگ چنگ و مخور غصه ور کسي\r\nگويد تو را که باده مخور گو هوالغفور\r\nحافظ شکايت از غم هجران چه مي کني\r\nدر هجر وصل باشد و در ظلمت است نور\r\n"
  },
  {
    "id": 255,
    "title": "يوسف گمگشته بازآيد به کنعان غم مخور",
    "content": "يوسف گمگشته بازآيد به کنعان غم مخور\r\nکلبه احزان شود روزي گلستان غم مخور\r\nاي دل غمديده حالت به شود دل بد مکن\r\nوين سر شوريده بازآيد به سامان غم مخور\r\nگر بهار عمر باشد باز بر تخت چمن\r\nچتر گل در سر کشي اي مرغ خوشخوان غم مخور\r\nدور گردون گر دو روزي بر مراد ما نرفت\r\nدايما يک سان نباشد حال دوران غم مخور\r\nهان مشو نوميد چون واقف نه اي از سر غيب\r\nباشد اندر پرده بازي هاي پنهان غم مخور\r\nاي دل ار سيل فنا بنياد هستي برکند\r\nچون تو را نوح است کشتيبان ز طوفان غم مخور\r\nدر بيابان گر به شوق کعبه خواهي زد قدم\r\nسرزنش ها گر کند خار مغيلان غم مخور\r\nگر چه منزل بس خطرناک است و مقصد بس بعيد\r\nهيچ راهي نيست کان را نيست پايان غم مخور\r\nحال ما در فرقت جانان و ابرام رقيب\r\nجمله مي داند خداي حال گردان غم مخور\r\nحافظا در کنج فقر و خلوت شب هاي تار\r\nتا بود وردت دعا و درس قرآن غم مخور\r\n"
  },
  {
    "id": 256,
    "title": "نصيحتي کنمت بشنو و بهانه مگير",
    "content": "نصيحتي کنمت بشنو و بهانه مگير\r\nهر آن چه ناصح مشفق بگويدت بپذير\r\nز وصل روي جوانان تمتعي بردار\r\nکه در کمينگه عمر است مکر عالم پير\r\nنعيم هر دو جهان پيش عاشقان بجوي\r\nکه اين متاع قليل است و آن عطاي کثير\r\nمعاشري خوش و رودي بساز مي خواهم\r\nکه درد خويش بگويم به ناله بم و زير\r\nبر آن سرم که ننوشم مي و گنه نکنم\r\nاگر موافق تدبير من شود تقدير\r\nچو قسمت ازلي بي حضور ما کردند\r\nگر اندکي نه به وفق رضاست خرده مگير\r\nچو لاله در قدحم ريز ساقيا مي و مشک\r\nکه نقش خال نگارم نمي رود ز ضمير\r\nبيار ساغر در خوشاب اي ساقي\r\nحسود گو کرم آصفي ببين و بمير\r\nبه عزم توبه نهادم قدح ز کف صد بار\r\nولي کرشمه ساقي نمي کند تقصير\r\nمي دوساله و محبوب چارده ساله\r\nهمين بس است مرا صحبت صغير و کبير\r\nدل رميده ما را که پيش مي گيرد\r\nخبر دهيد به مجنون خسته از زنجير\r\nحديث توبه در اين بزمگه مگو حافظ\r\nکه ساقيان کمان ابرويت زنند به تير\r\n"
  },
  {
    "id": 257,
    "title": "روي بنما و مرا گو که ز جان دل برگير",
    "content": "روي بنما و مرا گو که ز جان دل برگير\r\nپيش شمع آتش پروا نه به جان گو درگير\r\nدر لب تشنه ما بين و مدار آب دريغ\r\nبر سر کشته خويش آي و ز خاکش برگير\r\nترک درويش مگير ار نبود سيم و زرش\r\nدر غمت سيم شمار اشک و رخش را زر گير\r\nچنگ بنواز و بساز ار نبود عود چه باک\r\nآتشم عشق و دلم عود و تنم مجمر گير\r\nدر سماع آي و ز سر خرقه برانداز و برقص\r\nور نه با گوشه رو و خرقه ما در سر گير\r\nصوف برکش ز سر و باده صافي درکش\r\nسيم درباز و به زر سيمبري در بر گير\r\nدوست گو يار شو و هر دو جهان دشمن باش\r\nبخت گو پشت مکن روي زمين لشکر گير\r\nميل رفتن مکن اي دوست دمي با ما باش\r\nبر لب جوي طرب جوي و به کف ساغر گير\r\nرفته گير از برم وز آتش و آب دل و چشم\r\nگونه ام زرد و لبم خشک و کنارم تر گير\r\nحافظ آراسته کن بزم و بگو واعظ را\r\nکه ببين مجلسم و ترک سر منبر گير\r\n"
  },
  {
    "id": 258,
    "title": "هزار شکر که ديدم به کام خويشت باز",
    "content": "هزار شکر که ديدم به کام خويشت باز\r\nز روي صدق و صفا گشته با دلم دمساز\r\nروندگان طريقت ره بلا سپرند\r\nرفيق عشق چه غم دارد از نشيب و فراز\r\nغم حبيب نهان به ز گفت و گوي رقيب\r\nکه نيست سينه ارباب کينه محرم راز\r\nاگر چه حسن تو از عشق غير مستغنيست\r\nمن آن نيم که از اين عشقبازي آيم باز\r\nچه گويمت که ز سوز درون چه مي بينم\r\nز اشک پرس حکايت که من نيم غماز\r\nچه فتنه بود که مشاطه قضا انگيخت\r\nکه کرد نرگس مستش سيه به سرمه ناز\r\nبدين سپاس که مجلس منور است به دوست\r\nگرت چو شمع جفايي رسد بسوز و بساز\r\nغرض کرشمه حسن است ور نه حاجت نيست\r\nجمال دولت محمود را به زلف اياز\r\nغزل سرايي ناهيد صرفه اي نبرد\r\nدر آن مقام که حافظ برآورد آواز\r\n"
  },
  {
    "id": 259,
    "title": "منم که ديده به ديدار دوست کردم باز",
    "content": "منم که ديده به ديدار دوست کردم باز\r\nچه شکر گويمت اي کارساز بنده نواز\r\nنيازمند بلا گو رخ از غبار مشوي\r\nکه کيمياي مراد است خاک کوي نياز\r\nز مشکلات طريقت عنان متاب اي دل\r\nکه مرد راه نينديشد از نشيب و فراز\r\nطهارت ار نه به خون جگر کند عاشق\r\nبه قول مفتي عشقش درست نيست نماز\r\nدر اين مقام مجازي بجز پياله مگير\r\nدر اين سراچه بازيچه غير عشق مباز\r\nبه نيم بوسه دعايي بخر ز اهل دلي\r\nکه کيد دشمنت از جان و جسم دارد باز\r\nفکند زمزمه عشق در حجاز و عراق\r\nنواي بانگ غزل هاي حافظ از شيراز\r\n"
  },
  {
    "id": 260,
    "title": "اي سرو ناز حسن که خوش مي روي به ناز",
    "content": "اي سرو ناز حسن که خوش مي روي به ناز\r\nعشاق را به ناز تو هر لحظه صد نياز\r\nفرخنده باد طلعت خوبت که در ازل\r\nببريده اند بر قد سروت قباي ناز\r\nآن را که بوي عنبر زلف تو آرزوست\r\nچون عود گو بر آتش سودا بسوز و ساز\r\nپروانه را ز شمع بود سوز دل ولي\r\nبي شمع عارض تو دلم را بود گداز\r\nصوفي که بي تو توبه ز مي کرده بود دوش\r\nبشکست عهد چون در ميخانه ديد باز\r\nاز طعنه رقيب نگردد عيار من\r\nچون زر اگر برند مرا در دهان گاز\r\nدل کز طواف کعبه کويت وقوف يافت\r\nاز شوق آن حريم ندارد سر حجاز\r\nهر دم به خون ديده چه حاجت وضو چو نيست\r\nبي طاق ابروي تو نماز مرا جواز\r\nچون باده باز بر سر خم رفت کف زنان\r\nحافظ که دوش از لب ساقي شنيد راز\r\n"
  },
  {
    "id": 261,
    "title": "درآ که در دل خسته توان درآيد باز",
    "content": "درآ که در دل خسته توان درآيد باز\r\nبيا که در تن مرده روان درآيد باز\r\nبيا که فرقت تو چشم من چنان در بست\r\nکه فتح باب وصالت مگر گشايد باز\r\nغمي که چون سپه زنگ ملک دل بگرفت\r\nز خيل شادي روم رخت زدايد باز\r\nبه پيش آينه دل هر آن چه مي دارم\r\nبجز خيال جمالت نمي نمايد باز\r\nبدان مثل که شب آبستن است روز از تو\r\nستاره مي شمرم تا که شب چه زايد باز\r\nبيا که بلبل مطبوع خاطر حافظ\r\nبه بوي گلبن وصل تو مي سرايد باز\r\n"
  },
  {
    "id": 262,
    "title": "حال خونين دلان که گويد باز",
    "content": "حال خونين دلان که گويد باز\r\nو از فلک خون خم که جويد باز\r\nشرمش از چشم مي پرستان باد\r\nنرگس مست اگر برويد باز\r\nجز فلاطون خم نشين شراب\r\nسر حکمت به ما که گويد باز\r\nهر که چون لاله کاسه گردان شد\r\nزين جفا رخ به خون بشويد باز\r\nنگشايد دلم چو غنچه اگر\r\nساغري از لبش نبويد باز\r\nبس که در پرده چنگ گفت سخن\r\nببرش موي تا نمويد باز\r\nگرد بيت الحرام خم حافظ\r\nگر نميرد به سر بپويد باز\r\n"
  },
  {
    "id": 263,
    "title": "بيا و کشتي ما در شط شراب انداز",
    "content": "بيا و کشتي ما در شط شراب انداز\r\nخروش و ولوله در جان شيخ و شاب انداز\r\nمرا به کشتي باده درافکن اي ساقي\r\nکه گفته اند نکويي کن و در آب انداز\r\nز کوي ميکده برگشته ام ز راه خطا\r\nمرا دگر ز کرم با ره صواب انداز\r\nبيار زان مي گلرنگ مشک بو جامي\r\nشرار رشک و حسد در دل گلاب انداز\r\nاگر چه مست و خرابم تو نيز لطفي کن\r\nنظر بر اين دل سرگشته خراب انداز\r\nبه نيم شب اگرت آفتاب مي بايد\r\nز روي دختر گلچهر رز نقاب انداز\r\nمهل که روز وفاتم به خاک بسپارند\r\nمرا به ميکده بر در خم شراب انداز\r\nز جور چرخ چو حافظ به جان رسيد دلت\r\nبه سوي ديو محن ناوک شهاب انداز\r\n"
  },
  {
    "id": 264,
    "title": "خيز و در کاسه زر آب طربناک انداز",
    "content": "خيز و در کاسه زر آب طربناک انداز\r\nپيشتر زان که شود کاسه سر خاک انداز\r\nعاقبت منزل ما وادي خاموشان است\r\nحاليا غلغله در گنبد افلاک انداز\r\nچشم آلوده نظر از رخ جانان دور است\r\nبر رخ او نظر از آينه پاک انداز\r\nبه سر سبز تو اي سرو که گر خاک شوم\r\nناز از سر بنه و سايه بر اين خاک انداز\r\nدل ما را که ز مار سر زلف تو بخست\r\nاز لب خود به شفاخانه ترياک انداز\r\nملک اين مزرعه داني که ثباتي ندهد\r\nآتشي از جگر جام در املاک انداز\r\nغسل در اشک زدم کاهل طريقت گويند\r\nپاک شو اول و پس ديده بر آن پاک انداز\r\nيا رب آن زاهد خودبين که بجز عيب نديد\r\nدود آهيش در آيينه ادراک انداز\r\nچون گل از نکهت او جامه قبا کن حافظ\r\nوين قبا در ره آن قامت چالاک انداز\r\n"
  },
  {
    "id": 265,
    "title": "برنيامد از تمناي لبت کامم هنوز",
    "content": "برنيامد از تمناي لبت کامم هنوز\r\nبر اميد جام لعلت دردي آشامم هنوز\r\nروز اول رفت دينم در سر زلفين تو\r\nتا چه خواهد شد در اين سودا سرانجامم هنوز\r\nساقيا يک جرعه اي زان آب آتشگون که من\r\nدر ميان پختگان عشق او خامم هنوز\r\nاز خطا گفتم شبي زلف تو را مشک ختن\r\nمي زند هر لحظه تيغي مو بر اندامم هنوز\r\nپرتو روي تو تا در خلوتم ديد آفتاب\r\nمي رود چون سايه هر دم بر در و بامم هنوز\r\nنام من رفته ست روزي بر لب جانان به سهو\r\nاهل دل را بوي جان مي آيد از نامم هنوز\r\nدر ازل داده ست ما را ساقي لعل لبت\r\nجرعه جامي که من مدهوش آن جامم هنوز\r\nاي که گفتي جان بده تا باشدت آرام جان\r\nجان به غم هايش سپردم نيست آرامم هنوز\r\nدر قلم آورد حافظ قصه لعل لبش\r\nآب حيوان مي رود هر دم ز اقلامم هنوز\r\n"
  },
  {
    "id": 266,
    "title": "دلم رميده لولي وشيست شورانگيز",
    "content": "دلم رميده لولي وشيست شورانگيز\r\nدروغ وعده و قتال وضع و رنگ آميز\r\nفداي پيرهن چاک ماه رويان باد\r\nهزار جامه تقوا و خرقه پرهيز\r\nخيال خال تو با خود به خاک خواهم برد\r\nکه تا ز خال تو خاکم شود عبيرآميز\r\nفرشته عشق نداند که چيست اي ساقي\r\nبخواه جام و گلابي به خاک آدم ريز\r\nپياله بر کفنم بند تا سحرگه حشر\r\nبه مي ز دل ببرم هول روز رستاخيز\r\nفقير و خسته به درگاهت آمدم رحمي\r\nکه جز ولاي توام نيست هيچ دست آويز\r\nبيا که هاتف ميخانه دوش با من گفت\r\nکه در مقام رضا باش و از قضا مگريز\r\nميان عاشق و معشوق هيچ حائل نيست\r\nتو خود حجاب خودي حافظ از ميان برخيز\r\n"
  },
  {
    "id": 267,
    "title": "اي صبا گر بگذري بر ساحل رود ارس",
    "content": "اي صبا گر بگذري بر ساحل رود ارس\r\nبوسه زن بر خاک آن وادي و مشکين کن نفس\r\nمنزل سلمي که بادش هر دم از ما صد سلام\r\nپرصداي ساربانان بيني و بانگ جرس\r\nمحمل جانان ببوس آن گه به زاري عرضه دار\r\nکز فراقت سوختم اي مهربان فرياد رس\r\nمن که قول ناصحان را خواندمي قول رباب\r\nگوشمالي ديدم از هجران که اينم پند بس\r\nعشرت شبگير کن مي نوش کاندر راه عشق\r\nشب روان را آشنايي هاست با مير عسس\r\nعشقبازي کار بازي نيست اي دل سر بباز\r\nزان که گوي عشق نتوان زد به چوگان هوس\r\nدل به رغبت مي سپارد جان به چشم مست يار\r\nگر چه هشياران ندادند اختيار خود به کس\r\nطوطيان در شکرستان کامراني مي کنند\r\nو از تحسر دست بر سر مي زند مسکين مگس\r\nنام حافظ گر برآيد بر زبان کلک دوست\r\nاز جناب حضرت شاهم بس است اين ملتمس\r\n"
  },
  {
    "id": 268,
    "title": "گلعذاري ز گلستان جهان ما را بس",
    "content": "گلعذاري ز گلستان جهان ما را بس\r\nزين چمن سايه آن سرو روان ما را بس\r\nمن و همصحبتي اهل ريا دورم باد\r\nاز گرانان جهان رطل گران ما را بس\r\nقصر فردوس به پاداش عمل مي بخشند\r\nما که رنديم و گدا دير مغان ما را بس\r\nبنشين بر لب جوي و گذر عمر ببين\r\nکاين اشارت ز جهان گذران ما را بس\r\nنقد بازار جهان بنگر و آزار جهان\r\nگر شما را نه بس اين سود و زيان ما را بس\r\nيار با ماست چه حاجت که زيادت طلبيم\r\nدولت صحبت آن مونس جان ما را بس\r\nاز در خويش خدا را به بهشتم مفرست\r\nکه سر کوي تو از کون و مکان ما را بس\r\nحافظ از مشرب قسمت گله ناانصافيست\r\nطبع چون آب و غزل هاي روان ما را بس\r\n"
  },
  {
    "id": 269,
    "title": "دلا رفيق سفر بخت نيکخواهت بس",
    "content": "دلا رفيق سفر بخت نيکخواهت بس\r\nنسيم روضه شيراز پيک راهت بس\r\nدگر ز منزل جانان سفر مکن درويش\r\nکه سير معنوي و کنج خانقاهت بس\r\nوگر کمين بگشايد غمي ز گوشه دل\r\nحريم درگه پير مغان پناهت بس\r\nبه صدر مصطبه بنشين و ساغر مي نوش\r\nکه اين قدر ز جهان کسب مال و جاهت بس\r\nزيادتي مطلب کار بر خود آسان کن\r\nصراحي مي لعل و بتي چو ماهت بس\r\nفلک به مردم نادان دهد زمام مراد\r\nتو اهل فضلي و دانش همين گناهت بس\r\nهواي مسکن مولوف و عهد يار قديم\r\nز ره روان سفرکرده عذرخواهت بس\r\nبه منت دگران خو مکن که در دو جهان\r\nرضاي ايزد و انعام پادشاهت بس\r\nبه هيچ ورد دگر نيست حاجت اي حافظ\r\nدعاي نيم شب و درس صبحگاهت بس\r\n"
  },
  {
    "id": 270,
    "title": "درد عشقي کشيده ام که مپرس",
    "content": "درد عشقي کشيده ام که مپرس\r\nزهر هجري چشيده ام که مپرس\r\nگشته ام در جهان و آخر کار\r\nدلبري برگزيده ام که مپرس\r\nآن چنان در هواي خاک درش\r\nمي رود آب ديده ام که مپرس\r\nمن به گوش خود از دهانش دوش\r\nسخناني شنيده ام که مپرس\r\nسوي من لب چه مي گزي که مگوي\r\nلب لعلي گزيده ام که مپرس\r\nبي تو در کلبه گدايي خويش\r\nرنج هايي کشيده ام که مپرس\r\nهمچو حافظ غريب در ره عشق\r\nبه مقامي رسيده ام که مپرس\r\n"
  },
  {
    "id": 271,
    "title": "دارم از زلف سياهش گله چندان که مپرس",
    "content": "دارم از زلف سياهش گله چندان که مپرس\r\nکه چنان ز او شده ام بي سر و سامان که مپرس\r\nکس به اميد وفا ترک دل و دين مکناد\r\nکه چنانم من از اين کرده پشيمان که مپرس\r\nبه يکي جرعه که آزار کسش در پي نيست\r\nزحمتي مي کشم از مردم نادان که مپرس\r\nزاهد از ما به سلامت بگذر کاين مي لعل\r\nدل و دين مي برد از دست بدان سان که مپرس\r\nگفت وگوهاست در اين راه که جان بگدازد\r\nهر کسي عربده اي اين که مبين آن که مپرس\r\nپارسايي و سلامت هوسم بود ولي\r\nشيوه اي مي کند آن نرگس فتان که مپرس\r\nگفتم از گوي فلک صورت حالي پرسم\r\nگفت آن مي کشم اندر خم چوگان که مپرس\r\nگفتمش زلف به خون که شکستي گفتا\r\nحافظ اين قصه دراز است به قرآن که مپرس\r\n"
  },
  {
    "id": 272,
    "title": "بازآي و دل تنگ مرا مونس جان باش",
    "content": "بازآي و دل تنگ مرا مونس جان باش\r\nوين سوخته را محرم اسرار نهان باش\r\nزان باده که در ميکده عشق فروشند\r\nما را دو سه ساغر بده و گو رمضان باش\r\nدر خرقه چو آتش زدي اي عارف سالک\r\nجهدي کن و سرحلقه رندان جهان باش\r\nدلدار که گفتا به توام دل نگران است\r\nگو مي رسم اينک به سلامت نگران باش\r\nخون شد دلم از حسرت آن لعل روان بخش\r\nاي درج محبت به همان مهر و نشان باش\r\nتا بر دلش از غصه غباري ننشيند\r\nاي سيل سرشک از عقب نامه روان باش\r\nحافظ که هوس مي کندش جام جهان بين\r\nگو در نظر آصف جمشيد مکان باش\r\n"
  },
  {
    "id": 273,
    "title": "اگر رفيق شفيقي درست پيمان باش",
    "content": "اگر رفيق شفيقي درست پيمان باش\r\nحريف خانه و گرمابه و گلستان باش\r\nشکنج زلف پريشان به دست باد مده\r\nمگو که خاطر عشاق گو پريشان باش\r\nگرت هواست که با خضر همنشين باشي\r\nنهان ز چشم سکندر چو آب حيوان باش\r\nزبور عشق نوازي نه کار هر مرغيست\r\nبيا و نوگل اين بلبل غزل خوان باش\r\nطريق خدمت و آيين بندگي کردن\r\nخداي را که رها کن به ما و سلطان باش\r\nدگر به صيد حرم تيغ برمکش زنهار\r\nو از آن که با دل ما کرده اي پشيمان باش\r\nتو شمع انجمني يک زبان و يک دل شو\r\nخيال و کوشش پروانه بين و خندان باش\r\nکمال دلبري و حسن در نظربازيست\r\nبه شيوه نظر از نادران دوران باش\r\nخموش حافظ و از جور يار ناله مکن\r\nتو را که گفت که در روي خوب حيران باش\r\n"
  },
  {
    "id": 274,
    "title": "به دور لاله قدح گير و بي ريا مي باش",
    "content": "به دور لاله قدح گير و بي ريا مي باش\r\nبه بوي گل نفسي همدم صبا مي باش\r\nنگويمت که همه ساله مي پرستي کن\r\nسه ماه مي خور و نه ماه پارسا مي باش\r\nچو پير سالک عشقت به مي حواله کند\r\nبنوش و منتظر رحمت خدا مي باش\r\nگرت هواست که چون جم به سر غيب رسي\r\nبيا و همدم جام جهان نما مي باش\r\nچو غنچه گر چه فروبستگيست کار جهان\r\nتو همچو باد بهاري گره گشا مي باش\r\nوفا مجوي ز کس ور سخن نمي شنوي\r\nبه هرزه طالب سيمرغ و کيميا مي باش\r\nمريد طاعت بيگانگان مشو حافظ\r\nولي معاشر رندان پارسا مي باش\r\n"
  },
  {
    "id": 275,
    "title": "صوفي گلي بچين و مرقع به خار بخش",
    "content": "صوفي گلي بچين و مرقع به خار بخش\r\nوين زهد خشک را به مي خوشگوار بخش\r\nطامات و شطح در ره آهنگ چنگ نه\r\nتسبيح و طيلسان به مي و ميگسار بخش\r\nزهد گران که شاهد و ساقي نمي خرند\r\nدر حلقه چمن به نسيم بهار بخش\r\nراهم شراب لعل زد اي مير عاشقان\r\nخون مرا به چاه زنخدان يار بخش\r\nيا رب به وقت گل گنه بنده عفو کن\r\nوين ماجرا به سرو لب جويبار بخش\r\nاي آن که ره به مشرب مقصود برده اي\r\nزين بحر قطره اي به من خاکسار بخش\r\nشکرانه را که چشم تو روي بتان نديد\r\nما را به عفو و لطف خداوندگار بخش\r\nساقي چو شاه نوش کند باده صبوح\r\nگو جام زر به حافظ شب زنده دار بخش\r\n"
  },
  {
    "id": 276,
    "title": "باغبان گر پنج روزي صحبت گل بايدش",
    "content": "باغبان گر پنج روزي صحبت گل بايدش\r\nبر جفاي خار هجران صبر بلبل بايدش\r\nاي دل اندربند زلفش از پريشاني منال\r\nمرغ زيرک چون به دام افتد تحمل بايدش\r\nرند عالم سوز را با مصلحت بيني چه کار\r\nکار ملک است آن که تدبير و تامل بايدش\r\nتکيه بر تقوا و دانش در طريقت کافريست\r\nراهرو گر صد هنر دارد توکل بايدش\r\nبا چنين زلف و رخش بادا نظربازي حرام\r\nهر که روي ياسمين و جعد سنبل بايدش\r\nنازها زان نرگس مستانه اش بايد کشيد\r\nاين دل شوريده تا آن جعد و کاکل بايدش\r\nساقيا در گردش ساغر تعلل تا به چند\r\nدور چون با عاشقان افتد تسلسل بايدش\r\nکيست حافظ تا ننوشد باده بي آواز رود\r\nعاشق مسکين چرا چندين تجمل بايدش\r\n"
  },
  {
    "id": 277,
    "title": "فکر بلبل همه آن است که گل شد يارش",
    "content": "فکر بلبل همه آن است که گل شد يارش\r\nگل در انديشه که چون عشوه کند در کارش\r\nدلربايي همه آن نيست که عاشق بکشند\r\nخواجه آن است که باشد غم خدمتگارش\r\nجاي آن است که خون موج زند در دل لعل\r\nزين تغابن که خزف مي شکند بازارش\r\nبلبل از فيض گل آموخت سخن ور نه نبود\r\nاين همه قول و غزل تعبيه در منقارش\r\nاي که در کوچه معشوقه ما مي گذري\r\nبر حذر باش که سر مي شکند ديوارش\r\nآن سفرکرده که صد قافله دل همره اوست\r\nهر کجا هست خدايا به سلامت دارش\r\nصحبت عافيتت گر چه خوش افتاد اي دل\r\nجانب عشق عزيز است فرومگذارش\r\nصوفي سرخوش از اين دست که کج کرد کلاه\r\nبه دو جام دگر آشفته شود دستارش\r\nدل حافظ که به ديدار تو خوگر شده بود\r\nنازپرورد وصال است مجو آزارش\r\n"
  },
  {
    "id": 278,
    "title": "شراب تلخ مي خواهم که مردافکن بود زورش",
    "content": "شراب تلخ مي خواهم که مردافکن بود زورش\r\nکه تا يک دم بياسايم ز دنيا و شر و شورش\r\nسماط دهر دون پرور ندارد شهد آسايش\r\nمذاق حرص و آز اي دل بشو از تلخ و از شورش\r\nبياور مي که نتوان شد ز مکر آسمان ايمن\r\nبه لعب زهره چنگي و مريخ سلحشورش\r\nکمند صيد بهرامي بيفکن جام جم بردار\r\nکه من پيمودم اين صحرا نه بهرام است و نه گورش\r\nبيا تا در مي صافيت راز دهر بنمايم\r\nبه شرط آن که ننمايي به کج طبعان دل کورش\r\nنظر کردن به درويشان منافي بزرگي نيست\r\nسليمان با چنان حشمت نظرها بود با مورش\r\nکمان ابروي جانان نمي پيچد سر از حافظ\r\nوليکن خنده مي آيد بدين بازوي بي زورش\r\n"
  },
  {
    "id": 279,
    "title": "خوشا شيراز و وضع بي مثالش",
    "content": "خوشا شيراز و وضع بي مثالش\r\nخداوندا نگه دار از زوالش\r\nز رکن آباد ما صد لوحش الله\r\nکه عمر خضر مي بخشد زلالش\r\nميان جعفرآباد و مصلا\r\nعبيرآميز مي آيد شمالش\r\nبه شيراز آي و فيض روح قدسي\r\nبجوي از مردم صاحب کمالش\r\nکه نام قند مصري برد آن جا\r\nکه شيرينان ندادند انفعالش\r\nصبا زان لولي شنگول سرمست\r\nچه داري آگهي چون است حالش\r\nگر آن شيرين پسر خونم بريزد\r\nدلا چون شير مادر کن حلالش\r\nمکن از خواب بيدارم خدا را\r\nکه دارم خلوتي خوش با خيالش\r\nچرا حافظ چو مي ترسيدي از هجر\r\nنکردي شکر ايام وصالش\r\n"
  },
  {
    "id": 280,
    "title": "چو برشکست صبا زلف عنبرافشانش",
    "content": "چو برشکست صبا زلف عنبرافشانش\r\nبه هر شکسته که پيوست تازه شد جانش\r\nکجاست همنفسي تا به شرح عرضه دهم\r\nکه دل چه مي کشد از روزگار هجرانش\r\nزمانه از ورق گل مثال روي تو بست\r\nولي ز شرم تو در غنچه کرد پنهانش\r\nتو خفته اي و نشد عشق را کرانه پديد\r\nتبارک الله از اين ره که نيست پايانش\r\nجمال کعبه مگر عذر ره روان خواهد\r\nکه جان زنده دلان سوخت در بيابانش\r\nبدين شکسته بيت الحزن که مي آرد\r\nنشان يوسف دل از چه زنخدانش\r\nبگيرم آن سر زلف و به دست خواجه دهم\r\nکه سوخت حافظ بي دل ز مکر و دستانش\r\n"
  },
  {
    "id": 281,
    "title": "يا رب اين نوگل خندان که سپردي به منش",
    "content": "يا رب اين نوگل خندان که سپردي به منش\r\nمي سپارم به تو از چشم حسود چمنش\r\nگر چه از کوي وفا گشت به صد مرحله دور\r\nدور باد آفت دور فلک از جان و تنش\r\nگر به سرمنزل سلمي رسي اي باد صبا\r\nچشم دارم که سلامي برساني ز منش\r\nبه ادب نافه گشايي کن از آن زلف سياه\r\nجاي دل هاي عزيز است به هم برمزنش\r\nگو دلم حق وفا با خط و خالت دارد\r\nمحترم دار در آن طره عنبرشکنش\r\nدر مقامي که به ياد لب او مي نوشند\r\nسفله آن مست که باشد خبر از خويشتنش\r\nعرض و مال از در ميخانه نشايد اندوخت\r\nهر که اين آب خورد رخت به دريا فکنش\r\nهر که ترسد ز ملال انده عشقش نه حلال\r\nسر ما و قدمش يا لب ما و دهنش\r\nشعر حافظ همه بيت الغزل معرفت است\r\nآفرين بر نفس دلکش و لطف سخنش\r\n"
  },
  {
    "id": 282,
    "title": "ببرد از من قرار و طاقت و هوش",
    "content": "ببرد از من قرار و طاقت و هوش\r\nبت سنگين دل سيمين بناگوش\r\nنگاري چابکي شنگي کلهدار\r\nظريفي مه وشي ترکي قباپوش\r\nز تاب آتش سوداي عشقش\r\nبه سان ديگ دايم مي زنم جوش\r\nچو پيراهن شوم آسوده خاطر\r\nگرش همچون قبا گيرم در آغوش\r\nاگر پوسيده گردد استخوانم\r\nنگردد مهرت از جانم فراموش\r\nدل و دينم دل و دينم ببرده ست\r\nبر و دوشش بر و دوشش بر و دوش\r\nدواي تو دواي توست حافظ\r\nلب نوشش لب نوشش لب نوش\r\n"
  },
  {
    "id": 283,
    "title": "سحر ز هاتف غيبم رسيد مژده به گوش",
    "content": "سحر ز هاتف غيبم رسيد مژده به گوش\r\nکه دور شاه شجاع است مي دلير بنوش\r\nشد آن که اهل نظر بر کناره مي رفتند\r\nهزار گونه سخن در دهان و لب خاموش\r\nبه صوت چنگ بگوييم آن حکايت ها\r\nکه از نهفتن آن ديگ سينه مي زد جوش\r\nشراب خانگي ترس محتسب خورده\r\nبه روي يار بنوشيم و بانگ نوشانوش\r\nز کوي ميکده دوشش به دوش مي بردند\r\nامام شهر که سجاده مي کشيد به دوش\r\nدلا دلالت خيرت کنم به راه نجات\r\nمکن به فسق مباهات و زهد هم مفروش\r\nمحل نور تجليست راي انور شاه\r\nچو قرب او طلبي در صفاي نيت کوش\r\nبجز ثناي جلالش مساز ورد ضمير\r\nکه هست گوش دلش محرم پيام سروش\r\nرموز مصلحت ملک خسروان دانند\r\nگداي گوشه نشيني تو حافظا مخروش\r\n"
  },
  {
    "id": 284,
    "title": "هاتفي از گوشه ميخانه دوش",
    "content": "هاتفي از گوشه ميخانه دوش\r\nگفت ببخشند گنه مي بنوش\r\nلطف الهي بکند کار خويش\r\nمژده رحمت برساند سروش\r\nاين خرد خام به ميخانه بر\r\nتا مي لعل آوردش خون به جوش\r\nگر چه وصالش نه به کوشش دهند\r\nهر قدر اي دل که تواني بکوش\r\nلطف خدا بيشتر از جرم ماست\r\nنکته سربسته چه داني خموش\r\nگوش من و حلقه گيسوي يار\r\nروي من و خاک در مي فروش\r\nرندي حافظ نه گناهيست صعب\r\nبا کرم پادشه عيب پوش\r\nداور دين شاه شجاع آن که کرد\r\nروح قدس حلقه امرش به گوش\r\nاي ملک العرش مرادش بده\r\nو از خطر چشم بدش دار گوش\r\n"
  },
  {
    "id": 285,
    "title": "در عهد پادشاه خطابخش جرم پوش",
    "content": "در عهد پادشاه خطابخش جرم پوش\r\nحافظ قرابه کش شد و مفتي پياله نوش\r\nصوفي ز کنج صومعه با پاي خم نشست\r\nتا ديد محتسب که سبو مي کشد به دوش\r\nاحوال شيخ و قاضي و شرب اليهودشان\r\nکردم سوال صبحدم از پير مي فروش\r\nگفتا نه گفتنيست سخن گر چه محرمي\r\nدرکش زبان و پرده نگه دار و مي بنوش\r\nساقي بهار مي رسد و وجه مي نماند\r\nفکري بکن که خون دل آمد ز غم به جوش\r\nعشق است و مفلسي و جواني و نوبهار\r\nعذرم پذير و جرم به ذيل کرم بپوش\r\nتا چند همچو شمع زبان آوري کني\r\nپروانه مراد رسيد اي محب خموش\r\nاي پادشاه صورت و معني که مثل تو\r\nناديده هيچ ديده و نشنيده هيچ گوش\r\nچندان بمان که خرقه ازرق کند قبول\r\nبخت جوانت از فلک پير ژنده پوش\r\n"
  },
  {
    "id": 286,
    "title": "دوش با من گفت پنهان کارداني تيزهوش",
    "content": "دوش با من گفت پنهان کارداني تيزهوش\r\nو از شما پنهان نشايد کرد سر مي فروش\r\nگفت آسان گير بر خود کارها کز روي طبع\r\nسخت مي گردد جهان بر مردمان سختکوش\r\nوان گهم درداد جامي کز فروغش بر فلک\r\nزهره در رقص آمد و بربط زنان مي گفت نوش\r\nبا دل خونين لب خندان بياور همچو جام\r\nني گرت زخمي رسد آيي چو چنگ اندر خروش\r\nتا نگردي آشنا زين پرده رمزي نشنوي\r\nگوش نامحرم نباشد جاي پيغام سروش\r\nگوش کن پند اي پسر و از بهر دنيا غم مخور\r\nگفتمت چون در حديثي گر تواني داشت هوش\r\nدر حريم عشق نتوان زد دم از گفت و شنيد\r\nزان که آن جا جمله اعضا چشم بايد بود و گوش\r\nبر بساط نکته دانان خودفروشي شرط نيست\r\nيا سخن دانسته گو اي مرد عاقل يا خموش\r\nساقيا مي ده که رندي هاي حافظ فهم کرد\r\nآصف صاحب قران جرم بخش عيب پوش\r\n"
  },
  {
    "id": 287,
    "title": "اي همه شکل تو مطبوع و همه جاي تو خوش",
    "content": "اي همه شکل تو مطبوع و همه جاي تو خوش\r\nدلم از عشوه شيرين شکرخاي تو خوش\r\nهمچو گلبرگ طري هست وجود تو لطيف\r\nهمچو سرو چمن خلد سراپاي تو خوش\r\nشيوه و ناز تو شيرين خط و خال تو مليح\r\nچشم و ابروي تو زيبا قد و بالاي تو خوش\r\nهم گلستان خيالم ز تو پرنقش و نگار\r\nهم مشام دلم از زلف سمن ساي تو خوش\r\nدر ره عشق که از سيل بلا نيست گذار\r\nکرده ام خاطر خود را به تمناي تو خوش\r\nشکر چشم تو چه گويم که بدان بيماري\r\nمي کند درد مرا از رخ زيباي تو خوش\r\nدر بيابان طلب گر چه ز هر سو خطريست\r\nمي رود حافظ بي دل به تولاي تو خوش\r\n"
  },
  {
    "id": 288,
    "title": "کنار آب و پاي بيد و طبع شعر و ياري خوش",
    "content": "کنار آب و پاي بيد و طبع شعر و ياري خوش\r\nمعاشر دلبري شيرين و ساقي گلعذاري خوش\r\nالا اي دولتي طالع که قدر وقت مي داني\r\nگوارا بادت اين عشرت که داري روزگاري خوش\r\nهر آن کس را که در خاطر ز عشق دلبري باريست\r\nسپندي گو بر آتش نه که دارد کار و باري خوش\r\nعروس طبع را زيور ز فکر بکر مي بندم\r\nبود کز دست ايامم به دست افتد نگاري خوش\r\nشب صحبت غنيمت دان و داد خوشدلي بستان\r\nکه مهتابي دل افروز است و طرف لاله زاري خوش\r\nمي اي در کاسه چشم است ساقي را بناميزد\r\nکه مستي مي کند با عقل و مي بخشد خماري خوش\r\nبه غفلت عمر شد حافظ بيا با ما به ميخانه\r\nکه شنگولان خوش باشت بياموزند کاري خوش\r\n"
  },
  {
    "id": 289,
    "title": "مجمع خوبي و لطف است عذار چو مهش",
    "content": "مجمع خوبي و لطف است عذار چو مهش\r\nليکنش مهر و وفا نيست خدايا بدهش\r\nدلبرم شاهد و طفل است و به بازي روزي\r\nبکشد زارم و در شرع نباشد گنهش\r\nمن همان به که از او نيک نگه دارم دل\r\nکه بد و نيک نديده ست و ندارد نگهش\r\nبوي شير از لب همچون شکرش مي آيد\r\nگر چه خون مي چکد از شيوه چشم سيهش\r\nچارده ساله بتي چابک شيرين دارم\r\nکه به جان حلقه به گوش است مه چاردهش\r\nاز پي آن گل نورسته دل ما يا رب\r\nخود کجا شد که نديديم در اين چند گهش\r\nيار دلدار من ار قلب بدين سان شکند\r\nببرد زود به جانداري خود پادشهش\r\nجان به شکرانه کنم صرف گر آن دانه در\r\nصدف سينه حافظ بود آرامگهش\r\n"
  },
  {
    "id": 290,
    "title": "دلم رميده شد و غافلم من درويش",
    "content": "دلم رميده شد و غافلم من درويش\r\nکه آن شکاري سرگشته را چه آمد پيش\r\nچو بيد بر سر ايمان خويش مي لرزم\r\nکه دل به دست کمان ابروييست کافرکيش\r\nخيال حوصله بحر مي پزد هيهات\r\nچه هاست در سر اين قطره محال انديش\r\nبنازم آن مژه شوخ عافيت کش را\r\nکه موج مي زندش آب نوش بر سر نيش\r\nز آستين طبيبان هزار خون بچکد\r\nگرم به تجربه دستي نهند بر دل ريش\r\nبه کوي ميکده گريان و سرفکنده روم\r\nچرا که شرم همي آيدم ز حاصل خويش\r\nنه عمر خضر بماند نه ملک اسکندر\r\nنزاع بر سر دنيي دون مکن درويش\r\nبدان کمر نرسد دست هر گدا حافظ\r\nخزانه اي به کف آور ز گنج قارون بيش\r\n"
  },
  {
    "id": 291,
    "title": "ما آزموده ايم در اين شهر بخت خويش",
    "content": "ما آزموده ايم در اين شهر بخت خويش\r\nبيرون کشيد بايد از اين ورطه رخت خويش\r\nاز بس که دست مي گزم و آه مي کشم\r\nآتش زدم چو گل به تن لخت لخت خويش\r\nدوشم ز بلبلي چه خوش آمد که مي سرود\r\nگل گوش پهن کرده ز شاخ درخت خويش\r\nکاي دل تو شاد باش که آن يار تندخو\r\nبسيار تندروي نشيند ز بخت خويش\r\nخواهي که سخت و سست جهان بر تو بگذرد\r\nبگذر ز عهد سست و سخن هاي سخت خويش\r\nوقت است کز فراق تو وز سوز اندرون\r\nآتش درافکنم به همه رخت و پخت خويش\r\nاي حافظ ار مراد ميسر شدي مدام\r\nجمشيد نيز دور نماندي ز تخت خويش\r\n"
  },
  {
    "id": 292,
    "title": "قسم به حشمت و جاه و جلال شاه شجاع",
    "content": "قسم به حشمت و جاه و جلال شاه شجاع\r\nکه نيست با کسم از بهر مال و جاه نزاع\r\nشراب خانگيم بس مي مغانه بيار\r\nحريف باده رسيد اي رفيق توبه وداع\r\nخداي را به مي ام شست و شوي خرقه کنيد\r\nکه من نمي شنوم بوي خير از اين اوضاع\r\nببين که رقص کنان مي رود به ناله چنگ\r\nکسي که رخصه نفرمودي استماع سماع\r\nبه عاشقان نظري کن به شکر اين نعمت\r\nکه من غلام مطيعم تو پادشاه مطاع\r\nبه فيض جرعه جام تو تشنه ايم ولي\r\nنمي کنيم دليري نمي دهيم صداع\r\nجبين و چهره حافظ خدا جدا مکناد\r\nز خاک بارگه کبرياي شاه شجاع\r\n"
  },
  {
    "id": 293,
    "title": "بامدادان که ز خلوتگه کاخ ابداع",
    "content": "بامدادان که ز خلوتگه کاخ ابداع\r\nشمع خاور فکند بر همه اطراف شعاع\r\nبرکشد آينه از جيب افق چرخ و در آن\r\nبنمايد رخ گيتي به هزاران انواع\r\nدر زواياي طربخانه جمشيد فلک\r\nارغنون ساز کند زهره به آهنگ سماع\r\nچنگ در غلغله آيد که کجا شد منکر\r\nجام در قهقهه آيد که کجا شد مناع\r\nوضع دوران بنگر ساغر عشرت برگير\r\nکه به هر حالتي اين است بهين اوضاع\r\nطره شاهد دنيي همه بند است و فريب\r\nعارفان بر سر اين رشته نجويند نزاع\r\nعمر خسرو طلب ار نفع جهان مي خواهي\r\nکه وجوديست عطابخش کريم نفاع\r\nمظهر لطف ازل روشني چشم امل\r\nجامع علم و عمل جان جهان شاه شجاع\r\n"
  },
  {
    "id": 294,
    "title": "در وفاي عشق تو مشهور خوبانم چو شمع",
    "content": "در وفاي عشق تو مشهور خوبانم چو شمع\r\nشب نشين کوي سربازان و رندانم چو شمع\r\nروز و شب خوابم نمي آيد به چشم غم پرست\r\nبس که در بيماري هجر تو گريانم چو شمع\r\nرشته صبرم به مقراض غمت ببريده شد\r\nهمچنان در آتش مهر تو سوزانم چو شمع\r\nگر کميت اشک گلگونم نبودي گرم رو\r\nکي شدي روشن به گيتي راز پنهانم چو شمع\r\nدر ميان آب و آتش همچنان سرگرم توست\r\nاين دل زار نزار اشک بارانم چو شمع\r\nدر شب هجران مرا پروانه وصلي فرست\r\nور نه از دردت جهاني را بسوزانم چو شمع\r\nبي جمال عالم آراي تو روزم چون شب است\r\nبا کمال عشق تو در عين نقصانم چو شمع\r\nکوه صبرم نرم شد چون موم در دست غمت\r\nتا در آب و آتش عشقت گدازانم چو شمع\r\nهمچو صبحم يک نفس باقيست با ديدار تو\r\nچهره بنما دلبرا تا جان برافشانم چو شمع\r\nسرفرازم کن شبي از وصل خود اي نازنين\r\nتا منور گردد از ديدارت ايوانم چو شمع\r\nآتش مهر تو را حافظ عجب در سر گرفت\r\nآتش دل کي به آب ديده بنشانم چو شمع\r\n"
  },
  {
    "id": 295,
    "title": "سحر به بوي گلستان دمي شدم در باغ",
    "content": "سحر به بوي گلستان دمي شدم در باغ\r\nکه تا چو بلبل بي دل کنم علاج دماغ\r\nبه جلوه گل سوري نگاه مي کردم\r\nکه بود در شب تيره به روشني چو چراغ\r\nچنان به حسن و جواني خويشتن مغرور\r\nکه داشت از دل بلبل هزار گونه فراغ\r\nگشاده نرگس رعنا ز حسرت آب از چشم\r\nنهاده لاله ز سودا به جان و دل صد داغ\r\nزبان کشيده چو تيغي به سرزنش سوسن\r\nدهان گشاده شقايق چو مردم ايغاغ\r\nيکي چو باده پرستان صراحي اندر دست\r\nيکي چو ساقي مستان به کف گرفته اياغ\r\nنشاط و عيش و جواني چو گل غنيمت دان\r\nکه حافظا نبود بر رسول غير بلاغ\r\n"
  },
  {
    "id": 296,
    "title": "طالع اگر مدد دهد دامنش آورم به کف",
    "content": "طالع اگر مدد دهد دامنش آورم به کف\r\nگر بکشم زهي طرب ور بکشد زهي شرف\r\nطرف کرم ز کس نبست اين دل پراميد من\r\nگر چه سخن همي برد قصه من به هر طرف\r\nاز خم ابروي توام هيچ گشايشي نشد\r\nوه که در اين خيال کج عمر عزيز شد تلف\r\nابروي دوست کي شود دست کش خيال من\r\nکس نزده ست از اين کمان تير مراد بر هدف\r\nچند به ناز پرورم مهر بتان سنگ دل\r\nياد پدر نمي کنند اين پسران ناخلف\r\nمن به خيال زاهدي گوشه نشين و طرفه آنک\r\nمغبچه اي ز هر طرف مي زندم به چنگ و دف\r\nبي خبرند زاهدان نقش بخوان و لا تقل\r\nمست رياست محتسب باده بده و لا تخف\r\nصوفي شهر بين که چون لقمه شبهه مي خورد\r\nپاردمش دراز باد آن حيوان خوش علف\r\nحافظ اگر قدم زني در ره خاندان به صدق\r\nبدرقه رهت شود همت شحنه نجف\r\n"
  },
  {
    "id": 297,
    "title": "زبان خامه ندارد سر بيان فراق",
    "content": "زبان خامه ندارد سر بيان فراق\r\nوگرنه شرح دهم با تو داستان فراق\r\nدريغ مدت عمرم که بر اميد وصال\r\nبه سر رسيد و نيامد به سر زمان فراق\r\nسري که بر سر گردون به فخر مي سودم\r\nبه راستان که نهادم بر آستان فراق\r\nچگونه باز کنم بال در هواي وصال\r\nکه ريخت مرغ دلم پر در آشيان فراق\r\nکنون چه چاره که در بحر غم به گردابي\r\nفتاد زورق صبرم ز بادبان فراق\r\nبسي نماند که کشتي عمر غرقه شود\r\nز موج شوق تو در بحر بي کران فراق\r\nاگر به دست من افتد فراق را بکشم\r\nکه روز هجر سيه باد و خان و مان فراق\r\nرفيق خيل خياليم و همنشين شکيب\r\nقرين آتش هجران و هم قران فراق\r\nچگونه دعوي وصلت کنم به جان که شده ست\r\nتنم وکيل قضا و دلم ضمان فراق\r\nز سوز شوق دلم شد کباب دور از يار\r\nمدام خون جگر مي خورم ز خوان فراق\r\nفلک چو ديد سرم را اسير چنبر عشق\r\nببست گردن صبرم به ريسمان فراق\r\nبه پاي شوق گر اين ره به سر شدي حافظ\r\nبه دست هجر ندادي کسي عنان فراق\r\n"
  },
  {
    "id": 298,
    "title": "مقام امن و مي بي غش و رفيق شفيق",
    "content": "مقام امن و مي بي غش و رفيق شفيق\r\nگرت مدام ميسر شود زهي توفيق\r\nجهان و کار جهان جمله هيچ بر هيچ است\r\nهزار بار من اين نکته کرده ام تحقيق\r\nدريغ و درد که تا اين زمان ندانستم\r\nکه کيمياي سعادت رفيق بود رفيق\r\nبه مومني رو و فرصت شمر غنيمت وقت\r\nکه در کمينگه عمرند قاطعان طريق\r\nبيا که توبه ز لعل نگار و خنده جام\r\nحکايتيست که عقلش نمي کند تصديق\r\nاگر چه موي ميانت به چون مني نرسد\r\nخوش است خاطرم از فکر اين خيال دقيق\r\nحلاوتي که تو را در چه زنخدان است\r\nبه کنه آن نرسد صد هزار فکر عميق\r\nاگر به رنگ عقيقي شد اشک من چه عجب\r\nکه مهر خاتم لعل تو هست همچو عقيق\r\nبه خنده گفت که حافظ غلام طبع توام\r\nببين که تا به چه حدم همي کند تحميق\r\n"
  },
  {
    "id": 299,
    "title": "اگر شراب خوري جرعه اي فشان بر خاک",
    "content": "اگر شراب خوري جرعه اي فشان بر خاک\r\nاز آن گناه که نفعي رسد به غير چه باک\r\nبرو به هر چه تو داري بخور دريغ مخور\r\nکه بي دريغ زند روزگار تيغ هلاک\r\nبه خاک پاي تو اي سرو نازپرور من\r\nکه روز واقعه پا وامگيرم از سر خاک\r\nچه دوزخي چه بهشتي چه آدمي چه پري\r\nبه مذهب همه کفر طريقت است امساک\r\nمهندس فلکي راه دير شش جهتي\r\nچنان ببست که ره نيست زير دير مغاک\r\nفريب دختر رز طرفه مي زند ره عقل\r\nمباد تا به قيامت خراب طارم تاک\r\nبه راه ميکده حافظ خوش از جهان رفتي\r\nدعاي اهل دلت باد مونس دل پاک\r\n"
  },
  {
    "id": 300,
    "title": "هزار دشمنم ار مي کنند قصد هلاک",
    "content": "هزار دشمنم ار مي کنند قصد هلاک\r\nگرم تو دوستي از دشمنان ندارم باک\r\nمرا اميد وصال تو زنده مي دارد\r\nو گر نه هر دمم از هجر توست بيم هلاک\r\nنفس نفس اگر از باد نشنوم بويش\r\nزمان زمان چو گل از غم کنم گريبان چاک\r\nرود به خواب دو چشم از خيال تو هيهات\r\nبود صبور دل اندر فراق تو حاشاک\r\nاگر تو زخم زني به که ديگري مرهم\r\nو گر تو زهر دهي به که ديگري ترياک\r\nبضرب سيفک قتلي حياتنا ابدا\r\nلان روحي قد طاب ان يکون فداک\r\nعنان مپيچ که گر مي زني به شمشيرم\r\nسپر کنم سر و دستت ندارم از فتراک\r\nتو را چنان که تويي هر نظر کجا بيند\r\nبه قدر دانش خود هر کسي کند ادراک\r\nبه چشم خلق عزيز جهان شود حافظ\r\nکه بر در تو نهد روي مسکنت بر خاک\r\n"
  },
  {
    "id": 301,
    "title": "اي دل ريش مرا با لب تو حق نمک",
    "content": "اي دل ريش مرا با لب تو حق نمک\r\nحق نگه دار که من مي روم الله معک\r\nتويي آن گوهر پاکيزه که در عالم قدس\r\nذکر خير تو بود حاصل تسبيح ملک\r\nدر خلوص منت ار هست شکي تجربه کن\r\nکس عيار زر خالص نشناسد چو محک\r\nگفته بودي که شوم مست و دو بوست بدهم\r\nوعده از حد بشد و ما نه دو ديديم و نه يک\r\nبگشا پسته خندان و شکرريزي کن\r\nخلق را از دهن خويش مينداز به شک\r\nچرخ برهم زنم ار غير مرادم گردد\r\nمن نه آنم که زبوني کشم از چرخ فلک\r\nچون بر حافظ خويشش نگذاري باري\r\nاي رقيب از بر او يک دو قدم دورترک\r\n"
  },
  {
    "id": 302,
    "title": "خوش خبر باشي اي نسيم شمال",
    "content": "خوش خبر باشي اي نسيم شمال\r\nکه به ما مي رسد زمان وصال\r\nقصه العشق لا انفصام لها\r\nفصمت ها هنا لسان القال\r\nمالسلمي و من بذي سلم\r\nاين جيراننا و کيف الحال\r\nعفت الدار بعد عافيه\r\nفاسالوا حالها عن الاطلال\r\nفي جمال الکمال نلت مني\r\nصرف الله عنک عين کمال\r\nيا بريد الحمي حماک الله\r\nمرحبا مرحبا تعال تعال\r\nعرصه بزمگاه خالي ماند\r\nاز حريفان و جام مالامال\r\nسايه افکند حاليا شب هجر\r\nتا چه بازند شب روان خيال\r\nترک ما سوي کس نمي نگرد\r\nآه از اين کبريا و جاه و جلال\r\nحافظا عشق و صابري تا چند\r\nناله عاشقان خوش است بنال\r\n"
  },
  {
    "id": 303,
    "title": "شممت روح وداد و شمت برق وصال",
    "content": "شممت روح وداد و شمت برق وصال\r\nبيا که بوي تو را ميرم اي نسيم شمال\r\nاحاديا بجمال الحبيب قف و انزل\r\nکه نيست صبر جميلم ز اشتياق جمال\r\nحکايت شب هجران فروگذاشته به\r\nبه شکر آن که برافکند پرده روز وصال\r\nبيا که پرده گلريز هفت خانه چشم\r\nکشيده ايم به تحرير کارگاه خيال\r\nچو يار بر سر صلح است و عذر مي طلبد\r\nتوان گذشت ز جور رقيب در همه حال\r\nبجز خيال دهان تو نيست در دل تنگ\r\nکه کس مباد چو من در پي خيال محال\r\nقتيل عشق تو شد حافظ غريب ولي\r\nبه خاک ما گذري کن که خون مات حلال\r\n"
  },
  {
    "id": 304,
    "title": "داراي جهان نصرت دين خسرو کامل",
    "content": "داراي جهان نصرت دين خسرو کامل\r\nيحيي بن مظفر ملک عالم عادل\r\nاي درگه اسلام پناه تو گشاده\r\nبر روي زمين روزنه جان و در دل\r\nتعظيم تو بر جان و خرد واجب و لازم\r\nانعام تو بر کون و مکان فايض و شامل\r\nروز ازل از کلک تو يک قطره سياهي\r\nبر روي مه افتاد که شد حل مسائل\r\nخورشيد چو آن خال سيه ديد به دل گفت\r\nاي کاج که من بودمي آن هندوي مقبل\r\nشاها فلک از بزم تو در رقص و سماع است\r\nدست طرب از دامن اين زمزمه مگسل\r\nمي نوش و جهان بخش که از زلف کمندت\r\nشد گردن بدخواه گرفتار سلاسل\r\nدور فلکي يک سره بر منهج عدل است\r\nخوش باش که ظالم نبرد راه به منزل\r\nحافظ قلم شاه جهان مقسم رزق است\r\nاز بهر معيشت مکن انديشه باطل\r\n"
  },
  {
    "id": 305,
    "title": "به وقت گل شدم از توبه شراب خجل",
    "content": "به وقت گل شدم از توبه شراب خجل\r\nکه کس مباد ز کردار ناصواب خجل\r\nصلاح ما همه دام ره است و من زين بحث\r\nنيم ز شاهد و ساقي به هيچ باب خجل\r\nبود که يار نرنجد ز ما به خلق کريم\r\nکه از سوال ملوليم و از جواب خجل\r\nز خون که رفت شب دوش از سراچه چشم\r\nشديم در نظر ره روان خواب خجل\r\nرواست نرگس مست ار فکند سر در پيش\r\nکه شد ز شيوه آن چشم پرعتاب خجل\r\nتويي که خوبتري ز آفتاب و شکر خدا\r\nکه نيستم ز تو در روي آفتاب خجل\r\nحجاب ظلمت از آن بست آب خضر که گشت\r\nز شعر حافظ و آن طبع همچو آب خجل\r\n"
  },
  {
    "id": 306,
    "title": "اگر به کوي تو باشد مرا مجال وصول",
    "content": "اگر به کوي تو باشد مرا مجال وصول\r\nرسد به دولت وصل تو کار من به اصول\r\nقرار برده ز من آن دو نرگس رعنا\r\nفراغ برده ز من آن دو جادوي مکحول\r\nچو بر در تو من بي نواي بي زر و زور\r\nبه هيچ باب ندارم ره خروج و دخول\r\nکجا روم چه کنم چاره از کجا جويم\r\nکه گشته ام ز غم و جور روزگار ملول\r\nمن شکسته بدحال زندگي يابم\r\nدر آن زمان که به تيغ غمت شوم مقتول\r\nخرابتر ز دل من غم تو جاي نيافت\r\nکه ساخت در دل تنگم قرارگاه نزول\r\nدل از جواهر مهرت چو صيقلي دارد\r\nبود ز زنگ حوادث هر آينه مصقول\r\nچه جرم کرده ام اي جان و دل به حضرت تو\r\nکه طاعت من بي دل نمي شود مقبول\r\nبه درد عشق بساز و خموش کن حافظ\r\nرموز عشق مکن فاش پيش اهل عقول\r\n"
  },
  {
    "id": 307,
    "title": "هر نکته اي که گفتم در وصف آن شمايل",
    "content": "هر نکته اي که گفتم در وصف آن شمايل\r\nهر کو شنيد گفتا لله در قائل\r\nتحصيل عشق و رندي آسان نمود اول\r\nآخر بسوخت جانم در کسب اين فضايل\r\nحلاج بر سر دار اين نکته خوش سرايد\r\nاز شافعي نپرسند امثال اين مسائل\r\nگفتم که کي ببخشي بر جان ناتوانم\r\nگفت آن زمان که نبود جان در ميانه حائل\r\nدل داده ام به ياري شوخي کشي نگاري\r\nمرضيه السجايا محموده الخصائل\r\nدر عين گوشه گيري بودم چو چشم مستت\r\nو اکنون شدم به مستان چون ابروي تو مايل\r\nاز آب ديده صد ره طوفان نوح ديدم\r\nو از لوح سينه نقشت هرگز نگشت زايل\r\nاي دوست دست حافظ تعويذ چشم زخم است\r\nيا رب ببينم آن را در گردنت حمايل\r\n"
  },
  {
    "id": 308,
    "title": "اي رخت چون خلد و لعلت سلسبيل",
    "content": "اي رخت چون خلد و لعلت سلسبيل\r\nسلسبيلت کرده جان و دل سبيل\r\nسبزپوشان خطت بر گرد لب\r\nهمچو مورانند گرد سلسبيل\r\nناوک چشم تو در هر گوشه اي\r\nهمچو من افتاده دارد صد قتيل\r\nيا رب اين آتش که در جان من است\r\nسرد کن زان سان که کردي بر خليل\r\nمن نمي يابم مجال اي دوستان\r\nگر چه دارد او جمالي بس جميل\r\nپاي ما لنگ است و منزل بس دراز\r\nدست ما کوتاه و خرما بر نخيل\r\nحافظ از سرپنجه عشق نگار\r\nهمچو مور افتاده شد در پاي پيل\r\nشاه عالم را بقا و عز و ناز\r\nباد و هر چيزي که باشد زين قبيل\r\n"
  },
  {
    "id": 309,
    "title": "عشقبازي و جواني و شراب لعل فام",
    "content": "عشقبازي و جواني و شراب لعل فام\r\nمجلس انس و حريف همدم و شرب مدام\r\nساقي شکردهان و مطرب شيرين سخن\r\nهمنشيني نيک کردار و نديمي نيک نام\r\nشاهدي از لطف و پاکي رشک آب زندگي\r\nدلبري در حسن و خوبي غيرت ماه تمام\r\nبزمگاهي دل نشان چون قصر فردوس برين\r\nگلشني پيرامنش چون روضه دارالسلام\r\nصف نشينان نيکخواه و پيشکاران باادب\r\nدوستداران صاحب اسرار و حريفان دوستکام\r\nباده گلرنگ تلخ تيز خوش خوار سبک\r\nنقلش از لعل نگار و نقلش از ياقوت خام\r\nغمزه ساقي به يغماي خرد آهخته تيغ\r\nزلف جانان از براي صيد دل گسترده دام\r\nنکته داني بذله گو چون حافظ شيرين سخن\r\nبخشش آموزي جهان افروز چون حاجي قوام\r\nهر که اين عشرت نخواهد خوشدلي بر وي تباه\r\nوان که اين مجلس نجويد زندگي بر وي حرام\r\n"
  },
  {
    "id": 310,
    "title": "مرحبا طاير فرخ پي فرخنده پيام",
    "content": "مرحبا طاير فرخ پي فرخنده پيام\r\nخير مقدم چه خبر دوست کجا راه کدام\r\nيا رب اين قافله را لطف ازل بدرقه باد\r\nکه از او خصم به دام آمد و معشوقه به کام\r\nماجراي من و معشوق مرا پايان نيست\r\nهر چه آغاز ندارد نپذيرد انجام\r\nگل ز حد برد تنعم نفسي رخ بنما\r\nسرو مي نازد و خوش نيست خدا را بخرام\r\nزلف دلدار چو زنار همي فرمايد\r\nبرو اي شيخ که شد بر تن ما خرقه حرام\r\nمرغ روحم که همي زد ز سر سدره صفير\r\nعاقبت دانه خال تو فکندش در دام\r\nچشم بيمار مرا خواب نه درخور باشد\r\nمن له يقتل داء دنف کيف ينام\r\nتو ترحم نکني بر من مخلص گفتم\r\nذاک دعواي و ها انت و تلک الايام\r\nحافظ ار ميل به ابروي تو دارد شايد\r\nجاي در گوشه محراب کنند اهل کلام\r\n"
  },
  {
    "id": 311,
    "title": "عاشق روي جواني خوش نوخاسته ام",
    "content": "عاشق روي جواني خوش نوخاسته ام\r\nو از خدا دولت اين غم به دعا خواسته ام\r\nعاشق و رند و نظربازم و مي گويم فاش\r\nتا بداني که به چندين هنر آراسته ام\r\nشرمم از خرقه آلوده خود مي آيد\r\nکه بر او وصله به صد شعبده پيراسته ام\r\nخوش بسوز از غمش اي شمع که اينک من نيز\r\nهم بدين کار کمربسته و برخاسته ام\r\nبا چنين حيرتم از دست بشد صرفه کار\r\nدر غم افزوده ام آنچ از دل و جان کاسته ام\r\nهمچو حافظ به خرابات روم جامه قبا\r\nبو که در بر کشد آن دلبر نوخاسته ام\r\n"
  },
  {
    "id": 312,
    "title": "بشري اذ السلامه حلت بذي سلم",
    "content": "بشري اذ السلامه حلت بذي سلم\r\nلله حمد معترف غايه النعم\r\nآن خوش خبر کجاست که اين فتح مژده داد\r\nتا جان فشانمش چو زر و سيم در قدم\r\nاز بازگشت شاه در اين طرفه منزل است\r\nآهنگ خصم او به سراپرده عدم\r\nپيمان شکن هرآينه گردد شکسته حال\r\nان العهود عند مليک النهي ذمم\r\nمي جست از سحاب امل رحمتي ولي\r\nجز ديده اش معاينه بيرون نداد نم\r\nدر نيل غم فتاد سپهرش به طنز گفت\r\nالان قد ندمت و ما ينفع الندم\r\nساقي چو يار مه رخ و از اهل راز بود\r\nحافظ بخورد باده و شيخ و فقيه هم\r\n"
  },
  {
    "id": 313,
    "title": "بازآي ساقيا که هواخواه خدمتم",
    "content": "بازآي ساقيا که هواخواه خدمتم\r\nمشتاق بندگي و دعاگوي دولتم\r\nزان جا که فيض جام سعادت فروغ توست\r\nبيرون شدي نماي ز ظلمات حيرتم\r\nهر چند غرق بحر گناهم ز صد جهت\r\nتا آشناي عشق شدم ز اهل رحمتم\r\nعيبم مکن به رندي و بدنامي اي حکيم\r\nکاين بود سرنوشت ز ديوان قسمتم\r\nمي خور که عاشقي نه به کسب است و اختيار\r\nاين موهبت رسيد ز ميراث فطرتم\r\nمن کز وطن سفر نگزيدم به عمر خويش\r\nدر عشق ديدن تو هواخواه غربتم\r\nدريا و کوه در ره و من خسته و ضعيف\r\nاي خضر پي خجسته مدد کن به همتم\r\nدورم به صورت از در دولتسراي تو\r\nليکن به جان و دل ز مقيمان حضرتم\r\nحافظ به پيش چشم تو خواهد سپرد جان\r\nدر اين خيالم ار بدهد عمر مهلتم\r\n"
  },
  {
    "id": 314,
    "title": "دوش بيماري چشم تو ببرد از دستم",
    "content": "دوش بيماري چشم تو ببرد از دستم\r\nليکن از لطف لبت صورت جان مي بستم\r\nعشق من با خط مشکين تو امروزي نيست\r\nديرگاه است کز اين جام هلالي مستم\r\nاز ثبات خودم اين نکته خوش آمد که به جور\r\nدر سر کوي تو از پاي طلب ننشستم\r\nعافيت چشم مدار از من ميخانه نشين\r\nکه دم از خدمت رندان زده ام تا هستم\r\nدر ره عشق از آن سوي فنا صد خطر است\r\nتا نگويي که چو عمرم به سر آمد رستم\r\nبعد از اينم چه غم از تير کج انداز حسود\r\nچون به محبوب کمان ابروي خود پيوستم\r\nبوسه بر درج عقيق تو حلال است مرا\r\nکه به افسوس و جفا مهر وفا نشکستم\r\nصنمي لشکريم غارت دل کرد و برفت\r\nآه اگر عاطفت شاه نگيرد دستم\r\nرتبت دانش حافظ به فلک برشده بود\r\nکرد غمخواري شمشاد بلندت پستم\r\n"
  },
  {
    "id": 315,
    "title": "به غير از آن که بشد دين و دانش از دستم",
    "content": "به غير از آن که بشد دين و دانش از دستم\r\nبيا بگو که ز عشقت چه طرف بربستم\r\nاگر چه خرمن عمرم غم تو داد به باد\r\nبه خاک پاي عزيزت که عهد نشکستم\r\nچو ذره گر چه حقيرم ببين به دولت عشق\r\nکه در هواي رخت چون به مهر پيوستم\r\nبيار باده که عمريست تا من از سر امن\r\nبه کنج عافيت از بهر عيش ننشستم\r\nاگر ز مردم هشياري اي نصيحتگو\r\nسخن به خاک ميفکن چرا که من مستم\r\nچگونه سر ز خجالت برآورم بر دوست\r\nکه خدمتي به سزا برنيامد از دستم\r\nبسوخت حافظ و آن يار دلنواز نگفت\r\nکه مرهمي بفرستم که خاطرش خستم\r\n"
  },
  {
    "id": 316,
    "title": "زلف بر باد مده تا ندهي بر بادم",
    "content": "زلف بر باد مده تا ندهي بر بادم\r\nناز بنياد مکن تا نکني بنيادم\r\nمي مخور با همه کس تا نخورم خون جگر\r\nسر مکش تا نکشد سر به فلک فريادم\r\nزلف را حلقه مکن تا نکني دربندم\r\nطره را تاب مده تا ندهي بر بادم\r\nيار بيگانه مشو تا نبري از خويشم\r\nغم اغيار مخور تا نکني ناشادم\r\nرخ برافروز که فارغ کني از برگ گلم\r\nقد برافراز که از سرو کني آزادم\r\nشمع هر جمع مشو ور نه بسوزي ما را\r\nياد هر قوم مکن تا نروي از يادم\r\nشهره شهر مشو تا ننهم سر در کوه\r\nشور شيرين منما تا نکني فرهادم\r\nرحم کن بر من مسکين و به فريادم رس\r\nتا به خاک در آصف نرسد فريادم\r\nحافظ از جور تو حاشا که بگرداند روي\r\nمن از آن روز که دربند توام آزادم\r\n"
  },
  {
    "id": 317,
    "title": "فاش مي گويم و از گفته خود دلشادم",
    "content": "فاش مي گويم و از گفته خود دلشادم\r\nبنده عشقم و از هر دو جهان آزادم\r\nطاير گلشن قدسم چه دهم شرح فراق\r\nکه در اين دامگه حادثه چون افتادم\r\nمن ملک بودم و فردوس برين جايم بود\r\nآدم آورد در اين دير خراب آبادم\r\nسايه طوبي و دلجويي حور و لب حوض\r\nبه هواي سر کوي تو برفت از يادم\r\nنيست بر لوح دلم جز الف قامت دوست\r\nچه کنم حرف دگر ياد نداد استادم\r\nکوکب بخت مرا هيچ منجم نشناخت\r\nيا رب از مادر گيتي به چه طالع زادم\r\nتا شدم حلقه به گوش در ميخانه عشق\r\nهر دم آيد غمي از نو به مبارک بادم\r\nمي خورد خون دلم مردمک ديده سزاست\r\nکه چرا دل به جگرگوشه مردم دادم\r\nپاک کن چهره حافظ به سر زلف ز اشک\r\nور نه اين سيل دمادم ببرد بنيادم\r\n"
  },
  {
    "id": 318,
    "title": "مرا مي بيني و هر دم زيادت مي کني دردم",
    "content": "مرا مي بيني و هر دم زيادت مي کني دردم\r\nتو را مي بينم و ميلم زيادت مي شود هر دم\r\nبه سامانم نمي پرسي نمي دانم چه سر داري\r\nبه درمانم نمي کوشي نمي داني مگر دردم\r\nنه راه است اين که بگذاري مرا بر خاک و بگريزي\r\nگذاري آر و بازم پرس تا خاک رهت گردم\r\nندارم دستت از دامن بجز در خاک و آن دم هم\r\nکه بر خاکم روان گردي به گرد دامنت گردم\r\nفرورفت از غم عشقت دمم دم مي دهي تا کي\r\nدمار از من برآوردي نمي گويي برآوردم\r\nشبي دل را به تاريکي ز زلفت باز مي جستم\r\nرخت مي ديدم و جامي هلالي باز مي خوردم\r\nکشيدم در برت ناگاه و شد در تاب گيسويت\r\nنهادم بر لبت لب را و جان و دل فدا کردم\r\nتو خوش مي باش با حافظ برو گو خصم جان مي ده\r\nچو گرمي از تو مي بينم چه باک از خصم دم سردم\r\n"
  },
  {
    "id": 319,
    "title": "سال ها پيروي مذهب رندان کردم",
    "content": "سال ها پيروي مذهب رندان کردم\r\nتا به فتوي خرد حرص به زندان کردم\r\nمن به سرمنزل عنقا نه به خود بردم راه\r\nقطع اين مرحله با مرغ سليمان کردم\r\nسايه اي بر دل ريشم فکن اي گنج روان\r\nکه من اين خانه به سوداي تو ويران کردم\r\nتوبه کردم که نبوسم لب ساقي و کنون\r\nمي گزم لب که چرا گوش به نادان کردم\r\nدر خلاف آمد عادت بطلب کام که من\r\nکسب جمعيت از آن زلف پريشان کردم\r\nنقش مستوري و مستي نه به دست من و توست\r\nآن چه سلطان ازل گفت بکن آن کردم\r\nدارم از لطف ازل جنت فردوس طمع\r\nگر چه درباني ميخانه فراوان کردم\r\nاين که پيرانه سرم صحبت يوسف بنواخت\r\nاجر صبريست که در کلبه احزان کردم\r\nصبح خيزي و سلامت طلبي چون حافظ\r\nهر چه کردم همه از دولت قرآن کردم\r\nگر به ديوان غزل صدرنشينم چه عجب\r\nسال ها بندگي صاحب ديوان کردم\r\n"
  },
  {
    "id": 320,
    "title": "ديشب به سيل اشک ره خواب مي زدم",
    "content": "ديشب به سيل اشک ره خواب مي زدم\r\nنقشي به ياد خط تو بر آب مي زدم\r\nابروي يار در نظر و خرقه سوخته\r\nجامي به ياد گوشه محراب مي زدم\r\nهر مرغ فکر کز سر شاخ سخن بجست\r\nبازش ز طره تو به مضراب مي زدم\r\nروي نگار در نظرم جلوه مي نمود\r\nوز دور بوسه بر رخ مهتاب مي زدم\r\nچشمم به روي ساقي و گوشم به قول چنگ\r\nفالي به چشم و گوش در اين باب مي زدم\r\nنقش خيال روي تو تا وقت صبحدم\r\nبر کارگاه ديده بي خواب مي زدم\r\nساقي به صوت اين غزلم کاسه مي گرفت\r\nمي گفتم اين سرود و مي ناب مي زدم\r\nخوش بود وقت حافظ و فال مراد و کام\r\nبر نام عمر و دولت احباب مي زدم\r\n"
  },
  {
    "id": 321,
    "title": "هر چند پير و خسته دل و ناتوان شدم",
    "content": "هر چند پير و خسته دل و ناتوان شدم\r\nهر گه که ياد روي تو کردم جوان شدم\r\nشکر خدا که هر چه طلب کردم از خدا\r\nبر منتهاي همت خود کامران شدم\r\nاي گلبن جوان بر دولت بخور که من\r\nدر سايه تو بلبل باغ جهان شدم\r\nاول ز تحت و فوق وجودم خبر نبود\r\nدر مکتب غم تو چنين نکته دان شدم\r\nقسمت حوالتم به خرابات مي کند\r\nهر چند کاين چنين شدم و آن چنان شدم\r\nآن روز بر دلم در معني گشوده شد\r\nکز ساکنان درگه پير مغان شدم\r\nدر شاهراه دولت سرمد به تخت بخت\r\nبا جام مي به کام دل دوستان شدم\r\nاز آن زمان که فتنه چشمت به من رسيد\r\nايمن ز شر فتنه آخرزمان شدم\r\nمن پير سال و ماه نيم يار بي وفاست\r\nبر من چو عمر مي گذرد پير از آن شدم\r\nدوشم نويد داد عنايت که حافظا\r\nبازآ که من به عفو گناهت ضمان شدم\r\n"
  },
  {
    "id": 322,
    "title": "خيال نقش تو در کارگاه ديده کشيدم",
    "content": "خيال نقش تو در کارگاه ديده کشيدم\r\nبه صورت تو نگاري نديدم و نشنيدم\r\nاگر چه در طلبت همعنان باد شمالم\r\nبه گرد سرو خرامان قامتت نرسيدم\r\nاميد در شب زلفت به روز عمر نبستم\r\nطمع به دور دهانت ز کام دل ببريدم\r\nبه شوق چشمه نوشت چه قطره ها که فشاندم\r\nز لعل باده فروشت چه عشوه ها که خريدم\r\nز غمزه بر دل ريشم چه تير ها که گشادي\r\nز غصه بر سر کويت چه بارها که کشيدم\r\nز کوي يار بيار اي نسيم صبح غباري\r\nکه بوي خون دل ريش از آن تراب شنيدم\r\nگناه چشم سياه تو بود و گردن دلخواه\r\nکه من چو آهوي وحشي ز آدمي برميدم\r\nچو غنچه بر سرم از کوي او گذشت نسيمي\r\nکه پرده بر دل خونين به بوي او بدريدم\r\nبه خاک پاي تو سوگند و نور ديده حافظ\r\nکه بي رخ تو فروغ از چراغ ديده نديدم\r\n"
  },
  {
    "id": 323,
    "title": "ز دست کوته خود زير بارم",
    "content": "ز دست کوته خود زير بارم\r\nکه از بالابلندان شرمسارم\r\nمگر زنجير مويي گيردم دست\r\nوگر نه سر به شيدايي برآرم\r\nز چشم من بپرس اوضاع گردون\r\nکه شب تا روز اختر مي شمارم\r\nبدين شکرانه مي بوسم لب جام\r\nکه کرد آگه ز راز روزگارم\r\nاگر گفتم دعاي مي فروشان\r\nچه باشد حق نعمت مي گزارم\r\nمن از بازوي خود دارم بسي شکر\r\nکه زور مردم آزاري ندارم\r\nسري دارم چو حافظ مست ليکن\r\nبه لطف آن سري اميدوارم\r\n"
  },
  {
    "id": 324,
    "title": "گر چه افتاد ز زلفش گرهي در کارم",
    "content": "گر چه افتاد ز زلفش گرهي در کارم\r\nهمچنان چشم گشاد از کرمش مي دارم\r\nبه طرب حمل مکن سرخي رويم که چو جام\r\nخون دل عکس برون مي دهد از رخسارم\r\nپرده مطربم از دست برون خواهد برد\r\nآه اگر زان که در اين پرده نباشد بارم\r\nپاسبان حرم دل شده ام شب همه شب\r\nتا در اين پرده جز انديشه او نگذارم\r\nمنم آن شاعر ساحر که به افسون سخن\r\nاز ني کلک همه قند و شکر مي بارم\r\nديده بخت به افسانه او شد در خواب\r\nکو نسيمي ز عنايت که کند بيدارم\r\nچون تو را در گذر اي يار نمي يارم ديد\r\nبا که گويم که بگويد سخني با يارم\r\nدوش مي گفت که حافظ همه روي است و ريا\r\nبجز از خاک درش با که بود بازارم\r\n"
  },
  {
    "id": 325,
    "title": "گر دست دهد خاک کف پاي نگارم",
    "content": "گر دست دهد خاک کف پاي نگارم\r\nبر لوح بصر خط غباري بنگارم\r\nبر بوي کنار تو شدم غرق و اميد است\r\nاز موج سرشکم که رساند به کنارم\r\nپروانه او گر رسدم در طلب جان\r\nچون شمع همان دم به دمي جان بسپارم\r\nامروز مکش سر ز وفاي من و انديش\r\nزان شب که من از غم به دعا دست برآرم\r\nزلفين سياه تو به دلداري عشاق\r\nدادند قراري و ببردند قرارم\r\nاي باد از آن باده نسيمي به من آور\r\nکان بوي شفابخش بود دفع خمارم\r\nگر قلب دلم را ننهد دوست عياري\r\nمن نقد روان در دمش از ديده شمارم\r\nدامن مفشان از من خاکي که پس از من\r\nزين در نتواند که برد باد غبارم\r\nحافظ لب لعلش چو مرا جان عزيز است\r\nعمري بود آن لحظه که جان را به لب آرم\r\n"
  },
  {
    "id": 326,
    "title": "در نهانخانه عشرت صنمي خوش دارم",
    "content": "در نهانخانه عشرت صنمي خوش دارم\r\nکز سر زلف و رخش نعل در آتش دارم\r\nعاشق و رندم و ميخواره به آواز بلند\r\nوين همه منصب از آن حور پريوش دارم\r\nگر تو زين دست مرا بي سر و سامان داري\r\nمن به آه سحرت زلف مشوش دارم\r\nگر چنين چهره گشايد خط زنگاري دوست\r\nمن رخ زرد به خونابه منقش دارم\r\nگر به کاشانه رندان قدمي خواهي زد\r\nنقل شعر شکرين و مي بي غش دارم\r\nناوک غمزه بيار و رسن زلف که من\r\nجنگ ها با دل مجروح بلاکش دارم\r\nحافظا چون غم و شادي جهان در گذر است\r\nبهتر آن است که من خاطر خود خوش دارم\r\n"
  },
  {
    "id": 327,
    "title": "مرا عهديست با جانان که تا جان در بدن دارم",
    "content": "مرا عهديست با جانان که تا جان در بدن دارم\r\nهواداران کويش را چو جان خويشتن دارم\r\nصفاي خلوت خاطر از آن شمع چگل جويم\r\nفروغ چشم و نور دل از آن ماه ختن دارم\r\nبه کام و آرزوي دل چو دارم خلوتي حاصل\r\nچه فکر از خبث بدگويان ميان انجمن دارم\r\nمرا در خانه سروي هست کاندر سايه قدش\r\nفراغ از سرو بستاني و شمشاد چمن دارم\r\nگرم صد لشکر از خوبان به قصد دل کمين سازند\r\nبحمد الله و المنه بتي لشکرشکن دارم\r\nسزد کز خاتم لعلش زنم لاف سليماني\r\nچو اسم اعظمم باشد چه باک از اهرمن دارم\r\nالا اي پير فرزانه مکن عيبم ز ميخانه\r\nکه من در ترک پيمانه دلي پيمان شکن دارم\r\nخدا را اي رقيب امشب زماني ديده بر هم نه\r\nکه من با لعل خاموشش نهاني صد سخن دارم\r\nچو در گلزار اقبالش خرامانم بحمدالله\r\nنه ميل لاله و نسرين نه برگ نسترن دارم\r\nبه رندي شهره شد حافظ ميان همدمان ليکن\r\nچه غم دارم که در عالم قوام الدين حسن دارم\r\n"
  },
  {
    "id": 328,
    "title": "من که باشم که بر آن خاطر عاطر گذرم",
    "content": "من که باشم که بر آن خاطر عاطر گذرم\r\nلطف ها مي کني اي خاک درت تاج سرم\r\nدلبرا بنده نوازيت که آموخت بگو\r\nکه من اين ظن به رقيبان تو هرگز نبرم\r\nهمتم بدرقه راه کن اي طاير قدس\r\nکه دراز است ره مقصد و من نوسفرم\r\nاي نسيم سحري بندگي من برسان\r\nکه فراموش مکن وقت دعاي سحرم\r\nخرم آن روز کز اين مرحله بربندم بار\r\nو از سر کوي تو پرسند رفيقان خبرم\r\nحافظا شايد اگر در طلب گوهر وصل\r\nديده دريا کنم از اشک و در او غوطه خورم\r\nپايه نظم بلند است و جهان گير بگو\r\nتا کند پادشه بحر دهان پرگهرم\r\n"
  },
  {
    "id": 329,
    "title": "جوزا سحر نهاد حمايل برابرم",
    "content": "جوزا سحر نهاد حمايل برابرم\r\nيعني غلام شاهم و سوگند مي خورم\r\nساقي بيا که از مدد بخت کارساز\r\nکامي که خواستم ز خدا شد ميسرم\r\nجامي بده که باز به شادي روي شاه\r\nپيرانه سر هواي جوانيست در سرم\r\nراهم مزن به وصف زلال خضر که من\r\nاز جام شاه جرعه کش حوض کوثرم\r\nشاها اگر به عرش رسانم سرير فضل\r\nمملوک اين جنابم و مسکين اين درم\r\nمن جرعه نوش بزم تو بودم هزار سال\r\nکي ترک آبخورد کند طبع خوگرم\r\nور باورت نمي کند از بنده اين حديث\r\nاز گفته کمال دليلي بياورم\r\nگر برکنم دل از تو و بردارم از تو مهر\r\nآن مهر بر که افکنم آن دل کجا برم\r\nمنصور بن مظفر غازيست حرز من\r\nو از اين خجسته نام بر اعدا مظفرم\r\nعهد الست من همه با عشق شاه بود\r\nو از شاهراه عمر بدين عهد بگذرم\r\nگردون چو کرد نظم ثريا به نام شاه\r\nمن نظم در چرا نکنم از که کمترم\r\nشاهين صفت چو طعمه چشيدم ز دست شاه\r\nکي باشد التفات به صيد کبوترم\r\nاي شاه شيرگير چه کم گردد ار شود\r\nدر سايه تو ملک فراغت ميسرم\r\nشعرم به يمن مدح تو صد ملک دل گشاد\r\nگويي که تيغ توست زبان سخنورم\r\nبر گلشني اگر بگذشتم چو باد صبح\r\nني عشق سرو بود و نه شوق صنوبرم\r\nبوي تو مي شنيدم و بر ياد روي تو\r\nدادند ساقيان طرب يک دو ساغرم\r\nمستي به آب يک دو عنب وضع بنده نيست\r\nمن سالخورده پير خرابات پرورم\r\nبا سير اختر فلکم داوري بسيست\r\nانصاف شاه باد در اين قصه ياورم\r\nشکر خدا که باز در اين اوج بارگاه\r\nطاووس عرش مي شنود صيت شهپرم\r\nنامم ز کارخانه عشاق محو باد\r\nگر جز محبت تو بود شغل ديگرم\r\nشبل الاسد به صيد دلم حمله کرد و من\r\nگر لاغرم وگرنه شکار غضنفرم\r\nاي عاشقان روي تو از ذره بيشتر\r\nمن کي رسم به وصل تو کز ذره کمترم\r\nبنما به من که منکر حسن رخ تو کيست\r\nتا ديده اش به گزلک غيرت برآورم\r\nبر من فتاد سايه خورشيد سلطنت\r\nو اکنون فراغت است ز خورشيد خاورم\r\nمقصود از اين معامله بازارتيزي است\r\nني جلوه مي فروشم و ني عشوه مي خرم\r\n"
  },
  {
    "id": 330,
    "title": "تو همچو صبحي و من شمع خلوت سحرم",
    "content": "تو همچو صبحي و من شمع خلوت سحرم\r\nتبسمي کن و جان بين که چون همي سپرم\r\nچنين که در دل من داغ زلف سرکش توست\r\nبنفشه زار شود تربتم چو درگذرم\r\nبر آستان مرادت گشاده ام در چشم\r\nکه يک نظر فکني خود فکندي از نظرم\r\nچه شکر گويمت اي خيل غم عفاک الله\r\nکه روز بي کسي آخر نمي روي ز سرم\r\nغلام مردم چشمم که با سياه دلي\r\nهزار قطره ببارد چو درد دل شمرم\r\nبه هر نظر بت ما جلوه مي کند ليکن\r\nکس اين کرشمه نبيند که من همي نگرم\r\nبه خاک حافظ اگر يار بگذرد چون باد\r\nز شوق در دل آن تنگنا کفن بدرم\r\n"
  },
  {
    "id": 331,
    "title": "به تيغم گر کشد دستش نگيرم",
    "content": "به تيغم گر کشد دستش نگيرم\r\nوگر تيرم زند منت پذيرم\r\nکمان ابرويت را گو بزن تير\r\nکه پيش دست و بازويت بميرم\r\nغم گيتي گر از پايم درآرد\r\nبجز ساغر که باشد دستگيرم\r\nبرآي اي آفتاب صبح اميد\r\nکه در دست شب هجران اسيرم\r\nبه فريادم رس اي پير خرابات\r\nبه يک جرعه جوانم کن که پيرم\r\nبه گيسوي تو خوردم دوش سوگند\r\nکه من از پاي تو سر بر نگيرم\r\nبسوز اين خرقه تقوا تو حافظ\r\nکه گر آتش شوم در وي نگيرم\r\n"
  },
  {
    "id": 332,
    "title": "مزن بر دل ز نوک غمزه تيرم",
    "content": "مزن بر دل ز نوک غمزه تيرم\r\nکه پيش چشم بيمارت بميرم\r\nنصاب حسن در حد کمال است\r\nزکاتم ده که مسکين و فقيرم\r\nچو طفلان تا کي اي زاهد فريبي\r\nبه سيب بوستان و شهد و شيرم\r\nچنان پر شد فضاي سينه از دوست\r\nکه فکر خويش گم شد از ضميرم\r\nقدح پر کن که من در دولت عشق\r\nجوان بخت جهانم گر چه پيرم\r\nقراري بسته ام با مي فروشان\r\nکه روز غم بجز ساغر نگيرم\r\nمبادا جز حساب مطرب و مي\r\nاگر نقشي کشد کلک دبيرم\r\nدر اين غوغا که کس کس را نپرسد\r\nمن از پير مغان منت پذيرم\r\nخوشا آن دم کز استغناي مستي\r\nفراغت باشد از شاه و وزيرم\r\nمن آن مرغم که هر شام و سحرگاه\r\nز بام عرش مي آيد صفيرم\r\nچو حافظ گنج او در سينه دارم\r\nاگر چه مدعي بيند حقيرم\r\n"
  },
  {
    "id": 333,
    "title": "نماز شام غريبان چو گريه آغازم",
    "content": "نماز شام غريبان چو گريه آغازم\r\nبه مويه هاي غريبانه قصه پردازم\r\nبه ياد يار و ديار آن چنان بگريم زار\r\nکه از جهان ره و رسم سفر براندازم\r\nمن از ديار حبيبم نه از بلاد غريب\r\nمهيمنا به رفيقان خود رسان بازم\r\nخداي را مددي اي رفيق ره تا من\r\nبه کوي ميکده ديگر علم برافرازم\r\nخرد ز پيري من کي حساب برگيرد\r\nکه باز با صنمي طفل عشق مي بازم\r\nبجز صبا و شمالم نمي شناسد کس\r\nعزيز من که بجز باد نيست دمسازم\r\nهواي منزل يار آب زندگاني ماست\r\nصبا بيار نسيمي ز خاک شيرازم\r\nسرشکم آمد و عيبم بگفت روي به روي\r\nشکايت از که کنم خانگيست غمازم\r\nز چنگ زهره شنيدم که صبحدم مي گفت\r\nغلام حافظ خوش لهجه خوش آوازم\r\n"
  },
  {
    "id": 334,
    "title": "گر دست رسد در سر زلفين تو بازم",
    "content": "گر دست رسد در سر زلفين تو بازم\r\nچون گوي چه سرها که به چوگان تو بازم\r\nزلف تو مرا عمر دراز است ولي نيست\r\nدر دست سر مويي از آن عمر درازم\r\nپروانه راحت بده اي شمع که امشب\r\nاز آتش دل پيش تو چون شمع گدازم\r\nآن دم که به يک خنده دهم جان چو صراحي\r\nمستان تو خواهم که گزارند نمازم\r\nچون نيست نماز من آلوده نمازي\r\nدر ميکده زان کم نشود سوز و گدازم\r\nدر مسجد و ميخانه خيالت اگر آيد\r\nمحراب و کمانچه ز دو ابروي تو سازم\r\nگر خلوت ما را شبي از رخ بفروزي\r\nچون صبح بر آفاق جهان سر بفرازم\r\nمحمود بود عاقبت کار در اين راه\r\nگر سر برود در سر سوداي ايازم\r\nحافظ غم دل با که بگويم که در اين دور\r\nجز جام نشايد که بود محرم رازم\r\n"
  },
  {
    "id": 335,
    "title": "در خرابات مغان گر گذر افتد بازم",
    "content": "در خرابات مغان گر گذر افتد بازم\r\nحاصل خرقه و سجاده روان دربازم\r\nحلقه توبه گر امروز چو زهاد زنم\r\nخازن ميکده فردا نکند در بازم\r\nور چو پروانه دهد دست فراغ بالي\r\nجز بدان عارض شمعي نبود پروازم\r\nصحبت حور نخواهم که بود عين قصور\r\nبا خيال تو اگر با دگري پردازم\r\nسر سوداي تو در سينه بماندي پنهان\r\nچشم تردامن اگر فاش نگردي رازم\r\nمرغ سان از قفس خاک هوايي گشتم\r\nبه هوايي که مگر صيد کند شهبازم\r\nهمچو چنگ ار به کناري ندهي کام دلم\r\nاز لب خويش چو ني يک نفسي بنوازم\r\nماجراي دل خون گشته نگويم با کس\r\nزان که جز تيغ غمت نيست کسي دمسازم\r\nگر به هر موي سري بر تن حافظ باشد\r\nهمچو زلفت همه را در قدمت اندازم\r\n"
  },
  {
    "id": 336,
    "title": "مژده وصل تو کو کز سر جان برخيزم",
    "content": "مژده وصل تو کو کز سر جان برخيزم\r\nطاير قدسم و از دام جهان برخيزم\r\nبه ولاي تو که گر بنده خويشم خواني\r\nاز سر خواجگي کون و مکان برخيزم\r\nيا رب از ابر هدايت برسان باراني\r\nپيشتر زان که چو گردي ز ميان برخيزم\r\nبر سر تربت من با مي و مطرب بنشين\r\nتا به بويت ز لحد رقص کنان برخيزم\r\nخيز و بالا بنما اي بت شيرين حرکات\r\nکز سر جان و جهان دست فشان برخيزم\r\nگر چه پيرم تو شبي تنگ در آغوشم کش\r\nتا سحرگه ز کنار تو جوان برخيزم\r\nروز مرگم نفسي مهلت ديدار بده\r\nتا چو حافظ ز سر جان و جهان برخيزم\r\n"
  },
  {
    "id": 337,
    "title": "چرا نه در پي عزم ديار خود باشم",
    "content": "چرا نه در پي عزم ديار خود باشم\r\nچرا نه خاک سر کوي يار خود باشم\r\nغم غريبي و غربت چو بر نمي تابم\r\nبه شهر خود روم و شهريار خود باشم\r\nز محرمان سراپرده وصال شوم\r\nز بندگان خداوندگار خود باشم\r\nچو کار عمر نه پيداست باري آن اولي\r\nکه روز واقعه پيش نگار خود باشم\r\nز دست بخت گران خواب و کار بي سامان\r\nگرم بود گله اي رازدار خود باشم\r\nهميشه پيشه من عاشقي و رندي بود\r\nدگر بکوشم و مشغول کار خود باشم\r\nبود که لطف ازل رهنمون شود حافظ\r\nوگرنه تا به ابد شرمسار خود باشم\r\n"
  },
  {
    "id": 338,
    "title": "من دوستدار روي خوش و موي دلکشم",
    "content": "من دوستدار روي خوش و موي دلکشم\r\nمدهوش چشم مست و مي صاف بي غشم\r\nگفتي ز سر عهد ازل يک سخن بگو\r\nآن گه بگويمت که دو پيمانه درکشم\r\nمن آدم بهشتيم اما در اين سفر\r\nحالي اسير عشق جوانان مه وشم\r\nدر عاشقي گزير نباشد ز ساز و سوز\r\nاستاده ام چو شمع مترسان ز آتشم\r\nشيراز معدن لب لعل است و کان حسن\r\nمن جوهري مفلسم ايرا مشوشم\r\nاز بس که چشم مست در اين شهر ديده ام\r\nحقا که مي نمي خورم اکنون و سرخوشم\r\nشهريست پر کرشمه حوران ز شش جهت\r\nچيزيم نيست ور نه خريدار هر ششم\r\nبخت ار مدد دهد که کشم رخت سوي دوست\r\nگيسوي حور گرد فشاند ز مفرشم\r\nحافظ عروس طبع مرا جلوه آرزوست\r\nآيينه اي ندارم از آن آه مي کشم\r\n"
  },
  {
    "id": 339,
    "title": "خيال روي تو چون بگذرد به گلشن چشم",
    "content": "خيال روي تو چون بگذرد به گلشن چشم\r\nدل از پي نظر آيد به سوي روزن چشم\r\nسزاي تکيه گهت منظري نمي بينم\r\nمنم ز عالم و اين گوشه معين چشم\r\nبيا که لعل و گهر در نثار مقدم تو\r\nز گنج خانه دل مي کشم به روزن چشم\r\nسحر سرشک روانم سر خرابي داشت\r\nگرم نه خون جگر مي گرفت دامن چشم\r\nنخست روز که ديدم رخ تو دل مي گفت\r\nاگر رسد خللي خون من به گردن چشم\r\nبه بوي مژده وصل تو تا سحر شب دوش\r\nبه راه باد نهادم چراغ روشن چشم\r\nبه مردمي که دل دردمند حافظ را\r\nمزن به ناوک دلدوز مردم افکن چشم\r\n"
  },
  {
    "id": 340,
    "title": "من که از آتش دل چون خم مي در جوشم",
    "content": "من که از آتش دل چون خم مي در جوشم\r\nمهر بر لب زده خون مي خورم و خاموشم\r\nقصد جان است طمع در لب جانان کردن\r\nتو مرا بين که در اين کار به جان مي کوشم\r\nمن کي آزاد شوم از غم دل چون هر دم\r\nهندوي زلف بتي حلقه کند در گوشم\r\nحاش لله که نيم معتقد طاعت خويش\r\nاين قدر هست که گه گه قدحي مي نوشم\r\nهست اميدم که عليرغم عدو روز جزا\r\nفيض عفوش ننهد بار گنه بر دوشم\r\nپدرم روضه رضوان به دو گندم بفروخت\r\nمن چرا ملک جهان را به جوي نفروشم\r\nخرقه پوشي من از غايت دين داري نيست\r\nپرده اي بر سر صد عيب نهان مي پوشم\r\nمن که خواهم که ننوشم بجز از راوق خم\r\nچه کنم گر سخن پير مغان ننيوشم\r\nگر از اين دست زند مطرب مجلس ره عشق\r\nشعر حافظ ببرد وقت سماع از هوشم\r\n"
  },
  {
    "id": 341,
    "title": "گر من از سرزنش مدعيان انديشم",
    "content": "گر من از سرزنش مدعيان انديشم\r\nشيوه مستي و رندي نرود از پيشم\r\nزهد رندان نوآموخته راهي بدهيست\r\nمن که بدنام جهانم چه صلاح انديشم\r\nشاه شوريده سران خوان من بي سامان را\r\nزان که در کم خردي از همه عالم بيشم\r\nبر جبين نقش کن از خون دل من خالي\r\nتا بدانند که قربان تو کافرکيشم\r\nاعتقادي بنما و بگذر بهر خدا\r\nتا در اين خرقه نداني که چه نادرويشم\r\nشعر خونبار من اي باد بدان يار رسان\r\nکه ز مژگان سيه بر رگ جان زد نيشم\r\nمن اگر باده خورم ور نه چه کارم با کس\r\nحافظ راز خود و عارف وقت خويشم\r\n"
  },
  {
    "id": 342,
    "title": "حجاب چهره جان مي شود غبار تنم",
    "content": "حجاب چهره جان مي شود غبار تنم\r\nخوشا دمي که از آن چهره پرده برفکنم\r\nچنين قفس نه سزاي چو من خوش الحانيست\r\nروم به گلشن رضوان که مرغ آن چمنم\r\nعيان نشد که چرا آمدم کجا رفتم\r\nدريغ و درد که غافل ز کار خويشتنم\r\nچگونه طوف کنم در فضاي عالم قدس\r\nکه در سراچه ترکيب تخته بند تنم\r\nاگر ز خون دلم بوي شوق مي آيد\r\nعجب مدار که همدرد نافه ختنم\r\nطراز پيرهن زرکشم مبين چون شمع\r\nکه سوزهاست نهاني درون پيرهنم\r\nبيا و هستي حافظ ز پيش او بردار\r\nکه با وجود تو کس نشنود ز من که منم\r\n"
  },
  {
    "id": 343,
    "title": "چل سال بيش رفت که من لاف مي زنم",
    "content": "چل سال بيش رفت که من لاف مي زنم\r\nکز چاکران پير مغان کمترين منم\r\nهرگز به يمن عاطفت پير مي فروش\r\nساغر تهي نشد ز مي صاف روشنم\r\nاز جاه عشق و دولت رندان پاکباز\r\nپيوسته صدر مصطبه ها بود مسکنم\r\nدر شان من به دردکشي ظن بد مبر\r\nکآلوده گشت جامه ولي پاکدامنم\r\nشهباز دست پادشهم اين چه حالت است\r\nکز ياد برده اند هواي نشيمنم\r\nحيف است بلبلي چو من اکنون در اين قفس\r\nبا اين لسان عذب که خامش چو سوسنم\r\nآب و هواي فارس عجب سفله پرور است\r\nکو همرهي که خيمه از اين خاک برکنم\r\nحافظ به زير خرقه قدح تا به کي کشي\r\nدر بزم خواجه پرده ز کارت برافکنم\r\nتورانشه خجسته که در من يزيد فضل\r\nشد منت مواهب او طوق گردنم\r\n"
  },
  {
    "id": 344,
    "title": "عمريست تا من در طلب هر روز گامي مي زنم",
    "content": "عمريست تا من در طلب هر روز گامي مي زنم\r\nدست شفاعت هر زمان در نيک نامي مي زنم\r\nبي ماه مهرافروز خود تا بگذرانم روز خود\r\nدامي به راهي مي نهم مرغي به دامي مي زنم\r\nاورنگ کو گلچهر کو نقش وفا و مهر کو\r\nحالي من اندر عاشقي داو تمامي مي زنم\r\nتا بو که يابم آگهي از سايه سرو سهي\r\nگلبانگ عشق از هر طرف بر خوش خرامي مي زنم\r\nهر چند کان آرام دل دانم نبخشد کام دل\r\nنقش خيالي مي کشم فال دوامي مي زنم\r\nدانم سر آرد غصه را رنگين برآرد قصه را\r\nاين آه خون افشان که من هر صبح و شامي مي زنم\r\nبا آن که از وي غايبم و از مي چو حافظ تايبم\r\nدر مجلس روحانيان گه گاه جامي مي زنم\r\n"
  },
  {
    "id": 345,
    "title": "بي تو اي سرو روان با گل و گلشن چه کنم",
    "content": "بي تو اي سرو روان با گل و گلشن چه کنم\r\nزلف سنبل چه کشم عارض سوسن چه کنم\r\nآه کز طعنه بدخواه نديدم رويت\r\nنيست چون آينه ام روي ز آهن چه کنم\r\nبرو اي ناصح و بر دردکشان خرده مگير\r\nکارفرماي قدر مي کند اين من چه کنم\r\nبرق غيرت چو چنين مي جهد از مکمن غيب\r\nتو بفرما که من سوخته خرمن چه کنم\r\nشاه ترکان چو پسنديد و به چاهم انداخت\r\nدستگير ار نشود لطف تهمتن چه کنم\r\nمددي گر به چراغي نکند آتش طور\r\nچاره تيره شب وادي ايمن چه کنم\r\nحافظا خلد برين خانه موروث من است\r\nاندر اين منزل ويرانه نشيمن چه کنم\r\n"
  },
  {
    "id": 346,
    "title": "من نه آن رندم که ترک شاهد و ساغر کنم",
    "content": "من نه آن رندم که ترک شاهد و ساغر کنم\r\nمحتسب داند که من اين کارها کمتر کنم\r\nمن که عيب توبه کاران کرده باشم بارها\r\nتوبه از مي وقت گل ديوانه باشم گر کنم\r\nعشق دردانه ست و من غواص و دريا ميکده\r\nسر فروبردم در آن جا تا کجا سر برکنم\r\nلاله ساغرگير و نرگس مست و بر ما نام فسق\r\nداوري دارم بسي يا رب که را داور کنم\r\nبازکش يک دم عنان اي ترک شهرآشوب من\r\nتا ز اشک و چهره راهت پرزر و گوهر کنم\r\nمن که از ياقوت و لعل اشک دارم گنج ها\r\nکي نظر در فيض خورشيد بلنداختر کنم\r\nچون صبا مجموعه گل را به آب لطف شست\r\nکجدلم خوان گر نظر بر صفحه دفتر کنم\r\nعهد و پيمان فلک را نيست چندان اعتبار\r\nعهد با پيمانه بندم شرط با ساغر کنم\r\nمن که دارم در گدايي گنج سلطاني به دست\r\nکي طمع در گردش گردون دون پرور کنم\r\nگر چه گردآلود فقرم شرم باد از همتم\r\nگر به آب چشمه خورشيد دامن تر کنم\r\nعاشقان را گر در آتش مي پسندد لطف دوست\r\nتنگ چشمم گر نظر در چشمه کوثر کنم\r\nدوش لعلش عشوه اي مي داد حافظ را ولي\r\nمن نه آنم کز وي اين افسانه ها باور کنم\r\n"
  },
  {
    "id": 347,
    "title": "صنما با غم عشق تو چه تدبير کنم",
    "content": "صنما با غم عشق تو چه تدبير کنم\r\nتا به کي در غم تو ناله شبگير کنم\r\nدل ديوانه از آن شد که نصيحت شنود\r\nمگرش هم ز سر زلف تو زنجير کنم\r\nآن چه در مدت هجر تو کشيدم هيهات\r\nدر يکي نامه محال است که تحرير کنم\r\nبا سر زلف تو مجموع پريشاني خود\r\nکو مجالي که سراسر همه تقرير کنم\r\nآن زمان کآرزوي ديدن جانم باشد\r\nدر نظر نقش رخ خوب تو تصوير کنم\r\nگر بدانم که وصال تو بدين دست دهد\r\nدين و دل را همه دربازم و توفير کنم\r\nدور شو از برم اي واعظ و بيهوده مگوي\r\nمن نه آنم که دگر گوش به تزوير کنم\r\nنيست اميد صلاحي ز فساد حافظ\r\nچون که تقدير چنين است چه تدبير کنم\r\n"
  },
  {
    "id": 348,
    "title": "ديده دريا کنم و صبر به صحرا فکنم",
    "content": "ديده دريا کنم و صبر به صحرا فکنم\r\nو اندر اين کار دل خويش به دريا فکنم\r\nاز دل تنگ گنهکار برآرم آهي\r\nکآتش اندر گنه آدم و حوا فکنم\r\nمايه خوشدلي آن جاست که دلدار آن جاست\r\nمي کنم جهد که خود را مگر آن جا فکنم\r\nبگشا بند قبا اي مه خورشيدکلاه\r\nتا چو زلفت سر سودازده در پا فکنم\r\nخورده ام تير فلک باده بده تا سرمست\r\nعقده دربند کمر ترکش جوزا فکنم\r\nجرعه جام بر اين تخت روان افشانم\r\nغلغل چنگ در اين گنبد مينا فکنم\r\nحافظا تکيه بر ايام چو سهو است و خطا\r\nمن چرا عشرت امروز به فردا فکنم\r\n"
  },
  {
    "id": 349,
    "title": "دوش سوداي رخش گفتم ز سر بيرون کنم",
    "content": "دوش سوداي رخش گفتم ز سر بيرون کنم\r\nگفت کو زنجير تا تدبير اين مجنون کنم\r\nقامتش را سرو گفتم سر کشيد از من به خشم\r\nدوستان از راست مي رنجد نگارم چون کنم\r\nنکته ناسنجيده گفتم دلبرا معذور دار\r\nعشوه اي فرماي تا من طبع را موزون کنم\r\nزردرويي مي کشم زان طبع نازک بي گناه\r\nساقيا جامي بده تا چهره را گلگون کنم\r\nاي نسيم منزل ليلي خدا را تا به کي\r\nربع را برهم زنم اطلال را جيحون کنم\r\nمن که ره بردم به گنج حسن بي پايان دوست\r\nصد گداي همچو خود را بعد از اين قارون کنم\r\nاي مه صاحب قران از بنده حافظ ياد کن\r\nتا دعاي دولت آن حسن روزافزون کنم\r\n"
  },
  {
    "id": 350,
    "title": "به عزم توبه سحر گفتم استخاره کنم",
    "content": "به عزم توبه سحر گفتم استخاره کنم\r\nبهار توبه شکن مي رسد چه چاره کنم\r\nسخن درست بگويم نمي توانم ديد\r\nکه مي خورند حريفان و من نظاره کنم\r\nچو غنچه با لب خندان به ياد مجلس شاه\r\nپياله گيرم و از شوق جامه پاره کنم\r\nبه دور لاله دماغ مرا علاج کنيد\r\nگر از ميانه بزم طرب کناره کنم\r\nز روي دوست مرا چون گل مراد شکفت\r\nحواله سر دشمن به سنگ خاره کنم\r\nگداي ميکده ام ليک وقت مستي بين\r\nکه ناز بر فلک و حکم بر ستاره کنم\r\nمرا که نيست ره و رسم لقمه پرهيزي\r\nچرا ملامت رند شرابخواره کنم\r\nبه تخت گل بنشانم بتي چو سلطاني\r\nز سنبل و سمنش ساز طوق و ياره کنم\r\nز باده خوردن پنهان ملول شد حافظ\r\nبه بانگ بربط و ني رازش آشکاره کنم\r\n"
  },
  {
    "id": 351,
    "title": "حاشا که من به موسم گل ترک مي کنم",
    "content": "حاشا که من به موسم گل ترک مي کنم\r\nمن لاف عقل مي زنم اين کار کي کنم\r\nمطرب کجاست تا همه محصول زهد و علم\r\nدر کار چنگ و بربط و آواز ني کنم\r\nاز قيل و قال مدرسه حالي دلم گرفت\r\nيک چند نيز خدمت معشوق و مي کنم\r\nکي بود در زمانه وفا جام مي بيار\r\nتا من حکايت جم و کاووس کي کنم\r\nاز نامه سياه نترسم که روز حشر\r\nبا فيض لطف او صد از اين نامه طي کنم\r\nکو پيک صبح تا گله هاي شب فراق\r\nبا آن خجسته طالع فرخنده پي کنم\r\nاين جان عاريت که به حافظ سپرد دوست\r\nروزي رخش ببينم و تسليم وي کنم\r\n"
  },
  {
    "id": 352,
    "title": "روزگاري شد که در ميخانه خدمت مي کنم",
    "content": "روزگاري شد که در ميخانه خدمت مي کنم\r\nدر لباس فقر کار اهل دولت مي کنم\r\nتا کي اندر دام وصل آرم تذروي خوش خرام\r\nدر کمينم و انتظار وقت فرصت مي کنم\r\nواعظ ما بوي حق نشنيد بشنو کاين سخن\r\nدر حضورش نيز مي گويم نه غيبت مي کنم\r\nبا صبا افتان و خيزان مي روم تا کوي دوست\r\nو از رفيقان ره استمداد همت مي کنم\r\nخاک کويت زحمت ما برنتابد بيش از اين\r\nلطف ها کردي بتا تخفيف زحمت مي کنم\r\nزلف دلبر دام راه و غمزه اش تير بلاست\r\nياد دار اي دل که چندينت نصيحت مي کنم\r\nديده بدبين بپوشان اي کريم عيب پوش\r\nزين دليري ها که من در کنج خلوت مي کنم\r\nحافظم در مجلسي دردي کشم در محفلي\r\nبنگر اين شوخي که چون با خلق صنعت مي کنم\r\n"
  },
  {
    "id": 353,
    "title": "من ترک عشق شاهد و ساغر نمي کنم",
    "content": "من ترک عشق شاهد و ساغر نمي کنم\r\nصد بار توبه کردم و ديگر نمي کنم\r\nباغ بهشت و سايه طوبي و قصر و حور\r\nبا خاک کوي دوست برابر نمي کنم\r\nتلقين و درس اهل نظر يک اشارت است\r\nگفتم کنايتي و مکرر نمي کنم\r\nهرگز نمي شود ز سر خود خبر مرا\r\nتا در ميان ميکده سر بر نمي کنم\r\nناصح به طعن گفت که رو ترک عشق کن\r\nمحتاج جنگ نيست برادر نمي کنم\r\nاين تقواام تمام که با شاهدان شهر\r\nناز و کرشمه بر سر منبر نمي کنم\r\nحافظ جناب پير مغان جاي دولت است\r\nمن ترک خاک بوسي اين در نمي کنم\r\n"
  },
  {
    "id": 354,
    "title": "به مژگان سيه کردي هزاران رخنه در دينم",
    "content": "به مژگان سيه کردي هزاران رخنه در دينم\r\nبيا کز چشم بيمارت هزاران درد برچينم\r\nالا اي همنشين دل که يارانت برفت از ياد\r\nمرا روزي مباد آن دم که بي ياد تو بنشينم\r\nجهان پير است و بي بنياد از اين فرهادکش فرياد\r\nکه کرد افسون و نيرنگش ملول از جان شيرينم\r\nز تاب آتش دوري شدم غرق عرق چون گل\r\nبيار اي باد شبگيري نسيمي زان عرق چينم\r\nجهان فاني و باقي فداي شاهد و ساقي\r\nکه سلطاني عالم را طفيل عشق مي بينم\r\nاگر بر جاي من غيري گزيند دوست حاکم اوست\r\nحرامم باد اگر من جان به جاي دوست بگزينم\r\nصباح الخير زد بلبل کجايي ساقيا برخيز\r\nکه غوغا مي کند در سر خيال خواب دوشينم\r\nشب رحلت هم از بستر روم در قصر حورالعين\r\nاگر در وقت جان دادن تو باشي شمع بالينم\r\nحديث آرزومندي که در اين نامه ثبت افتاد\r\nهمانا بي غلط باشد که حافظ داد تلقينم\r\n"
  },
  {
    "id": 355,
    "title": "حاليا مصلحت وقت در آن مي بينم",
    "content": "حاليا مصلحت وقت در آن مي بينم\r\nکه کشم رخت به ميخانه و خوش بنشينم\r\nجام مي گيرم و از اهل ريا دور شوم\r\nيعني از اهل جهان پاکدلي بگزينم\r\nجز صراحي و کتابم نبود يار و نديم\r\nتا حريفان دغا را به جهان کم بينم\r\nسر به آزادگي از خلق برآرم چون سرو\r\nگر دهد دست که دامن ز جهان درچينم\r\nبس که در خرقه آلوده زدم لاف صلاح\r\nشرمسار از رخ ساقي و مي رنگينم\r\nسينه تنگ من و بار غم او هيهات\r\nمرد اين بار گران نيست دل مسکينم\r\nمن اگر رند خراباتم و گر زاهد شهر\r\nاين متاعم که همي بيني و کمتر زينم\r\nبنده آصف عهدم دلم از راه مبر\r\nکه اگر دم زنم از چرخ بخواهد کينم\r\nبر دلم گرد ستم هاست خدايا مپسند\r\nکه مکدر شود آيينه مهرآيينم\r\n"
  },
  {
    "id": 356,
    "title": "گرم از دست برخيزد که با دلدار بنشينم",
    "content": "گرم از دست برخيزد که با دلدار بنشينم\r\nز جام وصل مي نوشم ز باغ عيش گل چينم\r\nشراب تلخ صوفي سوز بنيادم بخواهد برد\r\nلبم بر لب نه اي ساقي و بستان جان شيرينم\r\nمگر ديوانه خواهم شد در اين سودا که شب تا روز\r\nسخن با ماه مي گويم پري در خواب مي بينم\r\nلبت شکر به مستان داد و چشمت مي به ميخواران\r\nمنم کز غايت حرمان نه با آنم نه با اينم\r\nچو هر خاکي که باد آورد فيضي برد از انعامت\r\nز حال بنده ياد آور که خدمتگار ديرينم\r\nنه هر کو نقش نظمي زد کلامش دلپذير افتد\r\nتذرو طرفه من گيرم که چالاک است شاهينم\r\nاگر باور نمي داري رو از صورتگر چين پرس\r\nکه ماني نسخه مي خواهد ز نوک کلک مشکينم\r\nوفاداري و حق گويي نه کار هر کسي باشد\r\nغلام آصف ثاني جلال الحق و الدينم\r\nرموز مستي و رندي ز من بشنو نه از واعظ\r\nکه با جام و قدح هر دم نديم ماه و پروينم\r\n"
  },
  {
    "id": 357,
    "title": "در خرابات مغان نور خدا مي بينم",
    "content": "در خرابات مغان نور خدا مي بينم\r\nاين عجب بين که چه نوري ز کجا مي بينم\r\nجلوه بر من مفروش اي ملک الحاج که تو\r\nخانه مي بيني و من خانه خدا مي بينم\r\nخواهم از زلف بتان نافه گشايي کردن\r\nفکر دور است همانا که خطا مي بينم\r\nسوز دل اشک روان آه سحر ناله شب\r\nاين همه از نظر لطف شما مي بينم\r\nهر دم از روي تو نقشي زندم راه خيال\r\nبا که گويم که در اين پرده چه ها مي بينم\r\nکس نديده ست ز مشک ختن و نافه چين\r\nآن چه من هر سحر از باد صبا مي بينم\r\nدوستان عيب نظربازي حافظ مکنيد\r\nکه من او را ز محبان شما مي بينم\r\n"
  },
  {
    "id": 358,
    "title": "غم زمانه که هيچش کران نمي بينم",
    "content": "غم زمانه که هيچش کران نمي بينم\r\nدواش جز مي چون ارغوان نمي بينم\r\nبه ترک خدمت پير مغان نخواهم گفت\r\nچرا که مصلحت خود در آن نمي بينم\r\nز آفتاب قدح ارتفاع عيش بگير\r\nچرا که طالع وقت آن چنان نمي بينم\r\nنشان اهل خدا عاشقيست با خود دار\r\nکه در مشايخ شهر اين نشان نمي بينم\r\nبدين دو ديده حيران من هزار افسوس\r\nکه با دو آينه رويش عيان نمي بينم\r\nقد تو تا بشد از جويبار ديده من\r\nبه جاي سرو جز آب روان نمي بينم\r\nدر اين خمار کسم جرعه اي نمي بخشد\r\nببين که اهل دلي در ميان نمي بينم\r\nنشان موي ميانش که دل در او بستم\r\nز من مپرس که خود در ميان نمي بينم\r\nمن و سفينه حافظ که جز در اين دريا\r\nبضاعت سخن درفشان نمي بينم\r\n"
  },
  {
    "id": 359,
    "title": "خرم آن روز کز اين منزل ويران بروم",
    "content": "خرم آن روز کز اين منزل ويران بروم\r\nراحت جان طلبم و از پي جانان بروم\r\nگر چه دانم که به جايي نبرد راه غريب\r\nمن به بوي سر آن زلف پريشان بروم\r\nدلم از وحشت زندان سکندر بگرفت\r\nرخت بربندم و تا ملک سليمان بروم\r\nچون صبا با تن بيمار و دل بي طاقت\r\nبه هواداري آن سرو خرامان بروم\r\nدر ره او چو قلم گر به سرم بايد رفت\r\nبا دل زخم کش و ديده گريان بروم\r\nنذر کردم گر از اين غم به درآيم روزي\r\nتا در ميکده شادان و غزل خوان بروم\r\nبه هواداري او ذره صفت رقص کنان\r\nتا لب چشمه خورشيد درخشان بروم\r\nتازيان را غم احوال گران باران نيست\r\nپارسايان مددي تا خوش و آسان بروم\r\nور چو حافظ ز بيابان نبرم ره بيرون\r\nهمره کوکبه آصف دوران بروم\r\n"
  },
  {
    "id": 360,
    "title": "گر از اين منزل ويران به سوي خانه روم",
    "content": "گر از اين منزل ويران به سوي خانه روم\r\nدگر آن جا که روم عاقل و فرزانه روم\r\nزين سفر گر به سلامت به وطن بازرسم\r\nنذر کردم که هم از راه به ميخانه روم\r\nتا بگويم که چه کشفم شد از اين سير و سلوک\r\nبه در صومعه با بربط و پيمانه روم\r\nآشنايان ره عشق گرم خون بخورند\r\nناکسم گر به شکايت سوي بيگانه روم\r\nبعد از اين دست من و زلف چو زنجير نگار\r\nچند و چند از پي کام دل ديوانه روم\r\nگر ببينم خم ابروي چو محرابش باز\r\nسجده شکر کنم و از پي شکرانه روم\r\nخرم آن دم که چو حافظ به تولاي وزير\r\nسرخوش از ميکده با دوست به کاشانه روم\r\n"
  },
  {
    "id": 361,
    "title": "آن که پامال جفا کرد چو خاک راهم",
    "content": "آن که پامال جفا کرد چو خاک راهم\r\nخاک مي بوسم و عذر قدمش مي خواهم\r\nمن نه آنم که ز جور تو بنالم حاشا\r\nبنده معتقد و چاکر دولتخواهم\r\nبسته ام در خم گيسوي تو اميد دراز\r\nآن مبادا که کند دست طلب کوتاهم\r\nذره خاکم و در کوي توام جاي خوش است\r\nترسم اي دوست که بادي ببرد ناگاهم\r\nپير ميخانه سحر جام جهان بينم داد\r\nو اندر آن آينه از حسن تو کرد آگاهم\r\nصوفي صومعه عالم قدسم ليکن\r\nحاليا دير مغان است حوالتگاهم\r\nبا من راه نشين خيز و سوي ميکده آي\r\nتا در آن حلقه ببيني که چه صاحب جاهم\r\nمست بگذشتي و از حافظت انديشه نبود\r\nآه اگر دامن حسن تو بگيرد آهم\r\nخوشم آمد که سحر خسرو خاور مي گفت\r\nبا همه پادشهي بنده تورانشاهم\r\n"
  },
  {
    "id": 362,
    "title": "ديدار شد ميسر و بوس و کنار هم",
    "content": "ديدار شد ميسر و بوس و کنار هم\r\nاز بخت شکر دارم و از روزگار هم\r\nزاهد برو که طالع اگر طالع من است\r\nجامم به دست باشد و زلف نگار هم\r\nما عيب کس به مستي و رندي نمي کنيم\r\nلعل بتان خوش است و مي خوشگوار هم\r\nاي دل بشارتي دهمت محتسب نماند\r\nو از مي جهان پر است و بت ميگسار هم\r\nخاطر به دست تفرقه دادن نه زيرکيست\r\nمجموعه اي بخواه و صراحي بيار هم\r\nبر خاکيان عشق فشان جرعه لبش\r\nتا خاک لعل گون شود و مشکبار هم\r\nآن شد که چشم بد نگران بودي از کمين\r\nخصم از ميان برفت و سرشک از کنار هم\r\nچون کائنات جمله به بوي تو زنده اند\r\nاي آفتاب سايه ز ما برمدار هم\r\nچون آب روي لاله و گل فيض حسن توست\r\nاي ابر لطف بر من خاکي ببار هم\r\nحافظ اسير زلف تو شد از خدا بترس\r\nو از انتصاف آصف جم اقتدار هم\r\nبرهان ملک و دين که ز دست وزارتش\r\nايام کان يمين شد و دريا يسار هم\r\nبر ياد راي انور او آسمان به صبح\r\nجان مي کند فدا و کواکب نثار هم\r\nگوي زمين ربوده چوگان عدل اوست\r\nوين برکشيده گنبد نيلي حصار هم\r\nعزم سبک عنان تو در جنبش آورد\r\nاين پايدار مرکز عالي مدار هم\r\nتا از نتيجه فلک و طور دور اوست\r\nتبديل ماه و سال و خزان و بهار هم\r\nخالي مباد کاخ جلالش ز سروران\r\nو از ساقيان سروقد گلعذار هم\r\n"
  },
  {
    "id": 363,
    "title": "دردم از يار است و درمان نيز هم",
    "content": "دردم از يار است و درمان نيز هم\r\nدل فداي او شد و جان نيز هم\r\nاين که مي گويند آن خوشتر ز حسن\r\nيار ما اين دارد و آن نيز هم\r\nياد باد آن کو به قصد خون ما\r\nعهد را بشکست و پيمان نيز هم\r\nدوستان در پرده مي گويم سخن\r\nگفته خواهد شد به دستان نيز هم\r\nچون سر آمد دولت شب هاي وصل\r\nبگذرد ايام هجران نيز هم\r\nهر دو عالم يک فروغ روي اوست\r\nگفتمت پيدا و پنهان نيز هم\r\nاعتمادي نيست بر کار جهان\r\nبلکه بر گردون گردان نيز هم\r\nعاشق از قاضي نترسد مي بيار\r\nبلکه از يرغوي ديوان نيز هم\r\nمحتسب داند که حافظ عاشق است\r\nو آصف ملک سليمان نيز هم\r\n"
  },
  {
    "id": 364,
    "title": "ما بي غمان مست دل از دست داده ايم",
    "content": "ما بي غمان مست دل از دست داده ايم\r\nهمراز عشق و همنفس جام باده ايم\r\nبر ما بسي کمان ملامت کشيده اند\r\nتا کار خود ز ابروي جانان گشاده ايم\r\nاي گل تو دوش داغ صبوحي کشيده اي\r\nما آن شقايقيم که با داغ زاده ايم\r\nپير مغان ز توبه ما گر ملول شد\r\nگو باده صاف کن که به عذر ايستاده ايم\r\nکار از تو مي رود مددي اي دليل راه\r\nکانصاف مي دهيم و ز راه اوفتاده ايم\r\nچون لاله مي مبين و قدح در ميان کار\r\nاين داغ بين که بر دل خونين نهاده ايم\r\nگفتي که حافظ اين همه رنگ و خيال چيست\r\nنقش غلط مبين که همان لوح ساده ايم\r\n"
  },
  {
    "id": 365,
    "title": "عمريست تا به راه غمت رو نهاده ايم",
    "content": "عمريست تا به راه غمت رو نهاده ايم\r\nروي و رياي خلق به يک سو نهاده ايم\r\nطاق و رواق مدرسه و قال و قيل علم\r\nدر راه جام و ساقي مه رو نهاده ايم\r\nهم جان بدان دو نرگس جادو سپرده ايم\r\nهم دل بدان دو سنبل هندو نهاده ايم\r\nعمري گذشت تا به اميد اشارتي\r\nچشمي بدان دو گوشه ابرو نهاده ايم\r\nما ملک عافيت نه به لشکر گرفته ايم\r\nما تخت سلطنت نه به بازو نهاده ايم\r\nتا سحر چشم يار چه بازي کند که باز\r\nبنياد بر کرشمه جادو نهاده ايم\r\nبي زلف سرکشش سر سودايي از ملال\r\nهمچون بنفشه بر سر زانو نهاده ايم\r\nدر گوشه اميد چو نظارگان ماه\r\nچشم طلب بر آن خم ابرو نهاده ايم\r\nگفتي که حافظا دل سرگشته ات کجاست\r\nدر حلقه هاي آن خم گيسو نهاده ايم\r\n"
  },
  {
    "id": 366,
    "title": "ما بدين در نه پي حشمت و جاه آمده ايم",
    "content": "ما بدين در نه پي حشمت و جاه آمده ايم\r\nاز بد حادثه اين جا به پناه آمده ايم\r\nره رو منزل عشقيم و ز سرحد عدم\r\nتا به اقليم وجود اين همه راه آمده ايم\r\nسبزه خط تو ديديم و ز بستان بهشت\r\nبه طلبکاري اين مهرگياه آمده ايم\r\nبا چنين گنج که شد خازن او روح امين\r\nبه گدايي به در خانه شاه آمده ايم\r\nلنگر حلم تو اي کشتي توفيق کجاست\r\nکه در اين بحر کرم غرق گناه آمده ايم\r\nآبرو مي رود اي ابر خطاپوش ببار\r\nکه به ديوان عمل نامه سياه آمده ايم\r\nحافظ اين خرقه پشمينه مينداز که ما\r\nاز پي قافله با آتش آه آمده ايم\r\n"
  },
  {
    "id": 367,
    "title": "فتوي پير مغان دارم و قوليست قديم",
    "content": "فتوي پير مغان دارم و قوليست قديم\r\nکه حرام است مي آن جا که نه يار است نديم\r\nچاک خواهم زدن اين دلق ريايي چه کنم\r\nروح را صحبت ناجنس عذابيست اليم\r\nتا مگر جرعه فشاند لب جانان بر من\r\nسال ها شد که منم بر در ميخانه مقيم\r\nمگرش خدمت ديرين من از ياد برفت\r\nاي نسيم سحري ياد دهش عهد قديم\r\nبعد صد سال اگر بر سر خاکم گذري\r\nسر برآرد ز گلم رقص کنان عظم رميم\r\nدلبر از ما به صد اميد ستد اول دل\r\nظاهرا عهد فرامش نکند خلق کريم\r\nغنچه گو تنگ دل از کار فروبسته مباش\r\nکز دم صبح مدد يابي و انفاس نسيم\r\nفکر بهبود خود اي دل ز دري ديگر کن\r\nدرد عاشق نشود به به مداواي حکيم\r\nگوهر معرفت آموز که با خود ببري\r\nکه نصيب دگران است نصاب زر و سيم\r\nدام سخت است مگر يار شود لطف خدا\r\nور نه آدم نبرد صرفه ز شيطان رجيم\r\nحافظ ار سيم و زرت نيست چه شد شاکر باش\r\nچه به از دولت لطف سخن و طبع سليم\r\n"
  },
  {
    "id": 368,
    "title": "خيز تا از در ميخانه گشادي طلبيم",
    "content": "خيز تا از در ميخانه گشادي طلبيم\r\nبه ره دوست نشينيم و مرادي طلبيم\r\nزاد راه حرم وصل نداريم مگر\r\nبه گدايي ز در ميکده زادي طلبيم\r\nاشک آلوده ما گر چه روان است ولي\r\nبه رسالت سوي او پاک نهادي طلبيم\r\nلذت داغ غمت بر دل ما باد حرام\r\nاگر از جور غم عشق تو دادي طلبيم\r\nنقطه خال تو بر لوح بصر نتوان زد\r\nمگر از مردمک ديده مدادي طلبيم\r\nعشوه اي از لب شيرين تو دل خواست به جان\r\nبه شکرخنده لبت گفت مزادي طلبيم\r\nتا بود نسخه عطري دل سودازده را\r\nاز خط غاليه ساي تو سوادي طلبيم\r\nچون غمت را نتوان يافت مگر در دل شاد\r\nما به اميد غمت خاطر شادي طلبيم\r\nبر در مدرسه تا چند نشيني حافظ\r\nخيز تا از در ميخانه گشادي طلبيم\r\n"
  },
  {
    "id": 369,
    "title": "ما ز ياران چشم ياري داشتيم",
    "content": "ما ز ياران چشم ياري داشتيم\r\nخود غلط بود آن چه ما پنداشتيم\r\nتا درخت دوستي برگي دهد\r\nحاليا رفتيم و تخمي کاشتيم\r\nگفت و گو آيين درويشي نبود\r\nور نه با تو ماجراها داشتيم\r\nشيوه چشمت فريب جنگ داشت\r\nما غلط کرديم و صلح انگاشتيم\r\nگلبن حسنت نه خود شد دلفروز\r\nما دم همت بر او بگماشتيم\r\nنکته ها رفت و شکايت کس نکرد\r\nجانب حرمت فرونگذاشتيم\r\nگفت خود دادي به ما دل حافظا\r\nما محصل بر کسي نگماشتيم\r\n"
  },
  {
    "id": 370,
    "title": "صلاح از ما چه مي جويي که مستان را صلا گفتيم",
    "content": "صلاح از ما چه مي جويي که مستان را صلا گفتيم\r\nبه دور نرگس مستت سلامت را دعا گفتيم\r\nدر ميخانه ام بگشا که هيچ از خانقه نگشود\r\nگرت باور بود ور نه سخن اين بود و ما گفتيم\r\nمن از چشم تو اي ساقي خراب افتاده ام ليکن\r\nبلايي کز حبيب آيد هزارش مرحبا گفتيم\r\nاگر بر من نبخشايي پشيماني خوري آخر\r\nبه خاطر دار اين معني که در خدمت کجا گفتيم\r\nقدت گفتم که شمشاد است بس خجلت به بار آورد\r\nکه اين نسبت چرا کرديم و اين بهتان چرا گفتيم\r\nجگر چون نافه ام خون گشت کم زينم نمي بايد\r\nجزاي آن که با زلفت سخن از چين خطا گفتيم\r\nتو آتش گشتي اي حافظ ولي با يار درنگرفت\r\nز بدعهدي گل گويي حکايت با صبا گفتيم\r\n"
  },
  {
    "id": 371,
    "title": "ما درس سحر در ره ميخانه نهاديم",
    "content": "ما درس سحر در ره ميخانه نهاديم\r\nمحصول دعا در ره جانانه نهاديم\r\nدر خرمن صد زاهد عاقل زند آتش\r\nاين داغ که ما بر دل ديوانه نهاديم\r\nسلطان ازل گنج غم عشق به ما داد\r\nتا روي در اين منزل ويرانه نهاديم\r\nدر دل ندهم ره پس از اين مهر بتان را\r\nمهر لب او بر در اين خانه نهاديم\r\nدر خرقه از اين بيش منافق نتوان بود\r\nبنياد از اين شيوه رندانه نهاديم\r\nچون مي رود اين کشتي سرگشته که آخر\r\nجان در سر آن گوهر يک دانه نهاديم\r\nالمنه لله که چو ما بي دل و دين بود\r\nآن را که لقب عاقل و فرزانه نهاديم\r\nقانع به خيالي ز تو بوديم چو حافظ\r\nيا رب چه گداهمت و بيگانه نهاديم\r\n"
  },
  {
    "id": 372,
    "title": "بگذار تا ز شارع ميخانه بگذريم",
    "content": "بگذار تا ز شارع ميخانه بگذريم\r\nکز بهر جرعه اي همه محتاج اين دريم\r\nروز نخست چون دم رندي زديم و عشق\r\nشرط آن بود که جز ره آن شيوه نسپريم\r\nجايي که تخت و مسند جم مي رود به باد\r\nگر غم خوريم خوش نبود به که مي خوريم\r\nتا بو که دست در کمر او توان زدن\r\nدر خون دل نشسته چو ياقوت احمريم\r\nواعظ مکن نصيحت شوريدگان که ما\r\nبا خاک کوي دوست به فردوس ننگريم\r\nچون صوفيان به حالت و رقصند مقتدا\r\nما نيز هم به شعبده دستي برآوريم\r\nاز جرعه تو خاک زمين در و لعل يافت\r\nبيچاره ما که پيش تو از خاک کمتريم\r\nحافظ چو ره به کنگره کاخ وصل نيست\r\nبا خاک آستانه اين در به سر بريم\r\n"
  },
  {
    "id": 373,
    "title": "خيز تا خرقه صوفي به خرابات بريم",
    "content": "خيز تا خرقه صوفي به خرابات بريم\r\nشطح و طامات به بازار خرافات بريم\r\nسوي رندان قلندر به ره آورد سفر\r\nدلق بسطامي و سجاده طامات بريم\r\nتا همه خلوتيان جام صبوحي گيرند\r\nچنگ صبحي به در پير مناجات بريم\r\nبا تو آن عهد که در وادي ايمن بستيم\r\nهمچو موسي ارني گوي به ميقات بريم\r\nکوس ناموس تو بر کنگره عرش زنيم\r\nعلم عشق تو بر بام سماوات بريم\r\nخاک کوي تو به صحراي قيامت فردا\r\nهمه بر فرق سر از بهر مباهات بريم\r\nور نهد در ره ما خار ملامت زاهد\r\nاز گلستانش به زندان مکافات بريم\r\nشرممان باد ز پشمينه آلوده خويش\r\nگر بدين فضل و هنر نام کرامات بريم\r\nقدر وقت ار نشناسد دل و کاري نکند\r\nبس خجالت که از اين حاصل اوقات بريم\r\nفتنه مي بارد از اين سقف مقرنس برخيز\r\nتا به ميخانه پناه از همه آفات بريم\r\nدر بيابان فنا گم شدن آخر تا کي\r\nره بپرسيم مگر پي به مهمات بريم\r\nحافظ آب رخ خود بر در هر سفله مريز\r\nحاجت آن به که بر قاضي حاجات بريم\r\n"
  },
  {
    "id": 374,
    "title": "بيا تا گل برافشانيم و مي در ساغر اندازيم",
    "content": "بيا تا گل برافشانيم و مي در ساغر اندازيم\r\nفلک را سقف بشکافيم و طرحي نو دراندازيم\r\nاگر غم لشکر انگيزد که خون عاشقان ريزد\r\nمن و ساقي به هم تازيم و بنيادش براندازيم\r\nشراب ارغواني را گلاب اندر قدح ريزيم\r\nنسيم عطرگردان را شکر در مجمر اندازيم\r\nچو در دست است رودي خوش بزن مطرب سرودي خوش\r\nکه دست افشان غزل خوانيم و پاکوبان سر اندازيم\r\nصبا خاک وجود ما بدان عالي جناب انداز\r\nبود کآن شاه خوبان را نظر بر منظر اندازيم\r\nيکي از عقل مي لافد يکي طامات مي بافد\r\nبيا کاين داوري ها را به پيش داور اندازيم\r\nبهشت عدن اگر خواهي بيا با ما به ميخانه\r\nکه از پاي خمت روزي به حوض کوثر اندازيم\r\nسخنداني و خوشخواني نمي ورزند در شيراز\r\nبيا حافظ که تا خود را به ملکي ديگر اندازيم\r\n"
  },
  {
    "id": 375,
    "title": "صوفي بيا که خرقه سالوس برکشيم",
    "content": "صوفي بيا که خرقه سالوس برکشيم\r\nوين نقش زرق را خط بطلان به سر کشيم\r\nنذر و فتوح صومعه در وجه مي نهيم\r\nدلق ريا به آب خرابات برکشيم\r\nفردا اگر نه روضه رضوان به ما دهند\r\nغلمان ز روضه حور ز جنت به درکشيم\r\nبيرون جهيم سرخوش و از بزم صوفيان\r\nغارت کنيم باده و شاهد به بر کشيم\r\nعشرت کنيم ور نه به حسرت کشندمان\r\nروزي که رخت جان به جهاني دگر کشيم\r\nسر خدا که در تتق غيب منزويست\r\nمستانه اش نقاب ز رخسار برکشيم\r\nکو جلوه اي ز ابروي او تا چو ماه نو\r\nگوي سپهر در خم چوگان زر کشيم\r\nحافظ نه حد ماست چنين لاف ها زدن\r\nپاي از گليم خويش چرا بيشتر کشيم\r\n"
  },
  {
    "id": 376,
    "title": "دوستان وقت گل آن به که به عشرت کوشيم",
    "content": "دوستان وقت گل آن به که به عشرت کوشيم\r\nسخن اهل دل است اين و به جان بنيوشيم\r\nنيست در کس کرم و وقت طرب مي گذرد\r\nچاره آن است که سجاده به مي بفروشيم\r\nخوش هواييست فرح بخش خدايا بفرست\r\nنازنيني که به رويش مي گلگون نوشيم\r\nارغنون ساز فلک رهزن اهل هنر است\r\nچون از اين غصه نناليم و چرا نخروشيم\r\nگل به جوش آمد و از مي نزديمش آبي\r\nلاجرم ز آتش حرمان و هوس مي جوشيم\r\nمي کشيم از قدح لاله شرابي موهوم\r\nچشم بد دور که بي مطرب و مي مدهوشيم\r\nحافظ اين حال عجب با که توان گفت که ما\r\nبلبلانيم که در موسم گل خاموشيم\r\n"
  },
  {
    "id": 377,
    "title": "ما شبي دست برآريم و دعايي بکنيم",
    "content": "ما شبي دست برآريم و دعايي بکنيم\r\nغم هجران تو را چاره ز جايي بکنيم\r\nدل بيمار شد از دست رفيقان مددي\r\nتا طبيبش به سر آريم و دوايي بکنيم\r\nآن که بي جرم برنجيد و به تيغم زد و رفت\r\nبازش آريد خدا را که صفايي بکنيم\r\nخشک شد بيخ طرب راه خرابات کجاست\r\nتا در آن آب و هوا نشو و نمايي بکنيم\r\nمدد از خاطر رندان طلب اي دل ور نه\r\nکار صعب است مبادا که خطايي بکنيم\r\nسايه طاير کم حوصله کاري نکند\r\nطلب از سايه ميمون همايي بکنيم\r\nدلم از پرده بشد حافظ خوشگوي کجاست\r\nتا به قول و غزلش ساز نوايي بکنيم\r\n"
  },
  {
    "id": 378,
    "title": "ما نگوييم بد و ميل به ناحق نکنيم",
    "content": "ما نگوييم بد و ميل به ناحق نکنيم\r\nجامه کس سيه و دلق خود ازرق نکنيم\r\nعيب درويش و توانگر به کم و بيش بد است\r\nکار بد مصلحت آن است که مطلق نکنيم\r\nرقم مغلطه بر دفتر دانش نزنيم\r\nسر حق بر ورق شعبده ملحق نکنيم\r\nشاه اگر جرعه رندان نه به حرمت نوشد\r\nالتفاتش به مي صاف مروق نکنيم\r\nخوش برانيم جهان در نظر راهروان\r\nفکر اسب سيه و زين مغرق نکنيم\r\nآسمان کشتي ارباب هنر مي شکند\r\nتکيه آن به که بر اين بحر معلق نکنيم\r\nگر بدي گفت حسودي و رفيقي رنجيد\r\nگو تو خوش باش که ما گوش به احمق نکنيم\r\nحافظ ار خصم خطا گفت نگيريم بر او\r\nور به حق گفت جدل با سخن حق نکنيم\r\n"
  },
  {
    "id": 379,
    "title": "سرم خوش است و به بانگ بلند مي گويم",
    "content": "سرم خوش است و به بانگ بلند مي گويم\r\nکه من نسيم حيات از پياله مي جويم\r\nعبوس زهد به وجه خمار ننشيند\r\nمريد خرقه دردي کشان خوش خويم\r\nشدم فسانه به سرگشتگي و ابروي دوست\r\nکشيد در خم چوگان خويش چون گويم\r\nگرم نه پير مغان در به روي بگشايد\r\nکدام در بزنم چاره از کجا جويم\r\nمکن در اين چمنم سرزنش به خودرويي\r\nچنان که پرورشم مي دهند مي رويم\r\nتو خانقاه و خرابات در ميانه مبين\r\nخدا گواه که هر جا که هست با اويم\r\nغبار راه طلب کيمياي بهروزيست\r\nغلام دولت آن خاک عنبرين بويم\r\nز شوق نرگس مست بلندبالايي\r\nچو لاله با قدح افتاده بر لب جويم\r\nبيار مي که به فتوي حافظ از دل پاک\r\nغبار زرق به فيض قدح فروشويم\r\n"
  },
  {
    "id": 380,
    "title": "بارها گفته ام و بار دگر مي گويم",
    "content": "بارها گفته ام و بار دگر مي گويم\r\nکه من دلشده اين ره نه به خود مي پويم\r\nدر پس آينه طوطي صفتم داشته اند\r\nآن چه استاد ازل گفت بگو مي گويم\r\nمن اگر خارم و گر گل چمن آرايي هست\r\nکه از آن دست که او مي کشدم مي رويم\r\nدوستان عيب من بي دل حيران مکنيد\r\nگوهري دارم و صاحب نظري مي جويم\r\nگر چه با دلق ملمع مي گلگون عيب است\r\nمکنم عيب کز او رنگ ريا مي شويم\r\nخنده و گريه عشاق ز جايي دگر است\r\nمي سرايم به شب و وقت سحر مي مويم\r\nحافظم گفت که خاک در ميخانه مبوي\r\nگو مکن عيب که من مشک ختن مي بويم\r\n"
  },
  {
    "id": 381,
    "title": "گر چه ما بندگان پادشهيم",
    "content": "گر چه ما بندگان پادشهيم\r\nپادشاهان ملک صبحگهيم\r\nگنج در آستين و کيسه تهي\r\nجام گيتي نما و خاک رهيم\r\nهوشيار حضور و مست غرور\r\nبحر توحيد و غرقه گنهيم\r\nشاهد بخت چون کرشمه کند\r\nماش آيينه رخ چو مهيم\r\nشاه بيدار بخت را هر شب\r\nما نگهبان افسر و کلهيم\r\nگو غنيمت شمار صحبت ما\r\nکه تو در خواب و ما به ديده گهيم\r\nشاه منصور واقف است که ما\r\nروي همت به هر کجا که نهيم\r\nدشمنان را ز خون کفن سازيم\r\nدوستان را قباي فتح دهيم\r\nرنگ تزوير پيش ما نبود\r\nشير سرخيم و افعي سيهيم\r\nوام حافظ بگو که بازدهند\r\nکرده اي اعتراف و ما گوهيم\r\n"
  },
  {
    "id": 382,
    "title": "فاتحه اي چو آمدي بر سر خسته اي بخوان",
    "content": "فاتحه اي چو آمدي بر سر خسته اي بخوان\r\nلب بگشا که مي دهد لعل لبت به مرده جان\r\nآن که به پرسش آمد و فاتحه خواند و مي رود\r\nگو نفسي که روح را مي کنم از پي اش روان\r\nاي که طبيب خسته اي روي زبان من ببين\r\nکاين دم و دود سينه ام بار دل است بر زبان\r\nگر چه تب استخوان من کرد ز مهر گرم و رفت\r\nهمچو تبم نمي رود آتش مهر از استخوان\r\nحال دلم ز خال تو هست در آتشش وطن\r\nچشمم از آن دو چشم تو خسته شده ست و ناتوان\r\nبازنشان حرارتم ز آب دو ديده و ببين\r\nنبض مرا که مي دهد هيچ ز زندگي نشان\r\nآن که مدام شيشه ام از پي عيش داده است\r\nشيشه ام از چه مي برد پيش طبيب هر زمان\r\nحافظ از آب زندگي شعر تو داد شربتم\r\nترک طبيب کن بيا نسخه شربتم بخوان\r\n"
  },
  {
    "id": 383,
    "title": "چندان که گفتم غم با طبيبان",
    "content": "چندان که گفتم غم با طبيبان\r\nدرمان نکردند مسکين غريبان\r\nآن گل که هر دم در دست باديست\r\nگو شرم بادش از عندليبان\r\nيا رب امان ده تا بازبيند\r\nچشم محبان روي حبيبان\r\nدرج محبت بر مهر خود نيست\r\nيا رب مبادا کام رقيبان\r\nاي منعم آخر بر خوان جودت\r\nتا چند باشيم از بي نصيبان\r\nحافظ نگشتي شيداي گيتي\r\nگر مي شنيدي پند اديبان\r\n"
  },
  {
    "id": 384,
    "title": "مي سوزم از فراقت روي از جفا بگردان",
    "content": "مي سوزم از فراقت روي از جفا بگردان\r\nهجران بلاي ما شد يا رب بلا بگردان\r\nمه جلوه مي نمايد بر سبز خنگ گردون\r\nتا او به سر درآيد بر رخش پا بگردان\r\nمر غول را برافشان يعني به رغم سنبل\r\nگرد چمن بخوري همچون صبا بگردان\r\nيغماي عقل و دين را بيرون خرام سرمست\r\nدر سر کلاه بشکن در بر قبا بگردان\r\nاي نور چشم مستان در عين انتظارم\r\nچنگ حزين و جامي بنواز يا بگردان\r\nدوران همي نويسد بر عارضش خطي خوش\r\nيا رب نوشته بد از يار ما بگردان\r\nحافظ ز خوبرويان بختت جز اين قدر نيست\r\nگر نيستت رضايي حکم قضا بگردان\r\n"
  },
  {
    "id": 385,
    "title": "يا رب آن آهوي مشکين به ختن بازرسان",
    "content": "يا رب آن آهوي مشکين به ختن بازرسان\r\nوان سهي سرو خرامان به چمن بازرسان\r\nدل آزرده ما را به نسيمي بنواز\r\nيعني آن جان ز تن رفته به تن بازرسان\r\nماه و خورشيد به منزل چو به امر تو رسند\r\nيار مه روي مرا نيز به من بازرسان\r\nديده ها در طلب لعل يماني خون شد\r\nيا رب آن کوکب رخشان به يمن بازرسان\r\nبرو اي طاير ميمون همايون آثار\r\nپيش عنقا سخن زاغ و زغن بازرسان\r\nسخن اين است که ما بي تو نخواهيم حيات\r\nبشنو اي پيک خبرگير و سخن بازرسان\r\nآن که بودي وطنش ديده حافظ يا رب\r\nبه مرادش ز غريبي به وطن بازرسان\r\n"
  },
  {
    "id": 386,
    "title": "خدا را کم نشين با خرقه پوشان",
    "content": "خدا را کم نشين با خرقه پوشان\r\nرخ از رندان بي سامان مپوشان\r\nدر اين خرقه بسي آلودگي هست\r\nخوشا وقت قباي مي فروشان\r\nدر اين صوفي وشان دردي نديدم\r\nکه صافي باد عيش دردنوشان\r\nتو نازک طبعي و طاقت نياري\r\nگراني هاي مشتي دلق پوشان\r\nچو مستم کرده اي مستور منشين\r\nچو نوشم داده اي زهرم منوشان\r\nبيا و از غبن اين سالوسيان بين\r\nصراحي خون دل و بربط خروشان\r\nز دلگرمي حافظ بر حذر باش\r\nکه دارد سينه اي چون ديگ جوشان\r\n"
  },
  {
    "id": 387,
    "title": "شاه شمشادقدان خسرو شيرين دهنان",
    "content": "شاه شمشادقدان خسرو شيرين دهنان\r\nکه به مژگان شکند قلب همه صف شکنان\r\nمست بگذشت و نظر بر من درويش انداخت\r\nگفت اي چشم و چراغ همه شيرين سخنان\r\nتا کي از سيم و زرت کيسه تهي خواهد بود\r\nبنده من شو و برخور ز همه سيمتنان\r\nکمتر از ذره نه اي پست مشو مهر بورز\r\nتا به خلوتگه خورشيد رسي چرخ زنان\r\nبر جهان تکيه مکن ور قدحي مي داري\r\nشادي زهره جبينان خور و نازک بدنان\r\nپير پيمانه کش من که روانش خوش باد\r\nگفت پرهيز کن از صحبت پيمان شکنان\r\nدامن دوست به دست آر و ز دشمن بگسل\r\nمرد يزدان شو و فارغ گذر از اهرمنان\r\nبا صبا در چمن لاله سحر مي گفتم\r\nکه شهيدان که اند اين همه خونين کفنان\r\nگفت حافظ من و تو محرم اين راز نه ايم\r\nاز مي لعل حکايت کن و شيرين دهنان\r\n"
  },
  {
    "id": 388,
    "title": "بهار و گل طرب انگيز گشت و توبه شکن",
    "content": "بهار و گل طرب انگيز گشت و توبه شکن\r\nبه شادي رخ گل بيخ غم ز دل برکن\r\nرسيد باد صبا غنچه در هواداري\r\nز خود برون شد و بر خود دريد پيراهن\r\nطريق صدق بياموز از آب صافي دل\r\nبه راستي طلب آزادگي ز سرو چمن\r\nز دستبرد صبا گرد گل کلاله نگر\r\nشکنج گيسوي سنبل ببين به روي سمن\r\nعروس غنچه رسيد از حرم به طالع سعد\r\nبه عينه دل و دين مي برد به وجه حسن\r\nصفير بلبل شوريده و نفير هزار\r\nبراي وصل گل آمد برون ز بيت حزن\r\nحديث صحبت خوبان و جام باده بگو\r\nبه قول حافظ و فتوي پير صاحب فن\r\n"
  },
  {
    "id": 389,
    "title": "چو گل هر دم به بويت جامه در تن",
    "content": "چو گل هر دم به بويت جامه در تن\r\nکنم چاک از گريبان تا به دامن\r\nتنت را ديد گل گويي که در باغ\r\nچو مستان جامه را بدريد بر تن\r\nمن از دست غمت مشکل برم جان\r\nولي دل را تو آسان بردي از من\r\nبه قول دشمنان برگشتي از دوست\r\nنگردد هيچ کس دوست دشمن\r\nتنت در جامه چون در جام باده\r\nدلت در سينه چون در سيم آهن\r\nببار اي شمع اشک از چشم خونين\r\nکه شد سوز دلت بر خلق روشن\r\nمکن کز سينه ام آه جگرسوز\r\nبرآيد همچو دود از راه روزن\r\nدلم را مشکن و در پا مينداز\r\nکه دارد در سر زلف تو مسکن\r\nچو دل در زلف تو بسته ست حافظ\r\nبدين سان کار او در پا ميفکن\r\n"
  },
  {
    "id": 390,
    "title": "افسر سلطان گل پيدا شد از طرف چمن",
    "content": "افسر سلطان گل پيدا شد از طرف چمن\r\nمقدمش يا رب مبارک باد بر سرو و سمن\r\nخوش به جاي خويشتن بود اين نشست خسروي\r\nتا نشيند هر کسي اکنون به جاي خويشتن\r\nخاتم جم را بشارت ده به حسن خاتمت\r\nکاسم اعظم کرد از او کوتاه دست اهرمن\r\nتا ابد معمور باد اين خانه کز خاک درش\r\nهر نفس با بوي رحمان مي وزد باد يمن\r\nشوکت پور پشنگ و تيغ عالمگير او\r\nدر همه شهنامه ها شد داستان انجمن\r\nخنگ چوگاني چرخت رام شد در زير زين\r\nشهسوارا چون به ميدان آمدي گويي بزن\r\nجويبار ملک را آب روان شمشير توست\r\nتو درخت عدل بنشان بيخ بدخواهان بکن\r\nبعد از اين نشکفت اگر با نکهت خلق خوشت\r\nخيزد از صحراي ايذج نافه مشک ختن\r\nگوشه گيران انتظار جلوه خوش مي کنند\r\nبرشکن طرف کلاه و برقع از رخ برفکن\r\nمشورت با عقل کردم گفت حافظ مي بنوش\r\nساقيا مي ده به قول مستشار موتمن\r\nاي صبا بر ساقي بزم اتابک عرضه دار\r\nتا از آن جام زرافشان جرعه اي بخشد به من\r\n"
  },
  {
    "id": 391,
    "title": "خوشتر از فکر مي و جام چه خواهد بودن",
    "content": "خوشتر از فکر مي و جام چه خواهد بودن\r\nتا ببينم که سرانجام چه خواهد بودن\r\nغم دل چند توان خورد که ايام نماند\r\nگو نه دل باش و نه ايام چه خواهد بودن\r\nمرغ کم حوصله را گو غم خود خور که بر او\r\nرحم آن کس که نهد دام چه خواهد بودن\r\nباده خور غم مخور و پند مقلد منيوش\r\nاعتبار سخن عام چه خواهد بودن\r\nدست رنج تو همان به که شود صرف به کام\r\nداني آخر که به ناکام چه خواهد بودن\r\nپير ميخانه همي خواند معمايي دوش\r\nاز خط جام که فرجام چه خواهد بودن\r\nبردم از ره دل حافظ به دف و چنگ و غزل\r\nتا جزاي من بدنام چه خواهد بودن\r\n"
  },
  {
    "id": 392,
    "title": "داني که چيست دولت ديدار يار ديدن",
    "content": "داني که چيست دولت ديدار يار ديدن\r\nدر کوي او گدايي بر خسروي گزيدن\r\nاز جان طمع بريدن آسان بود وليکن\r\nاز دوستان جاني مشکل توان بريدن\r\nخواهم شدن به بستان چون غنچه با دل تنگ\r\nوان جا به نيک نامي پيراهني دريدن\r\nگه چون نسيم با گل راز نهفته گفتن\r\nگه سر عشقبازي از بلبلان شنيدن\r\nبوسيدن لب يار اول ز دست مگذار\r\nکآخر ملول گردي از دست و لب گزيدن\r\nفرصت شمار صحبت کز اين دوراهه منزل\r\nچون بگذريم ديگر نتوان به هم رسيدن\r\nگويي برفت حافظ از ياد شاه يحيي\r\nيا رب به يادش آور درويش پروريدن\r\n"
  },
  {
    "id": 393,
    "title": "منم که شهره شهرم به عشق ورزيدن",
    "content": "منم که شهره شهرم به عشق ورزيدن\r\nمنم که ديده نيالودم به بد ديدن\r\nوفا کنيم و ملامت کشيم و خوش باشيم\r\nکه در طريقت ما کافريست رنجيدن\r\nبه پير ميکده گفتم که چيست راه نجات\r\nبخواست جام مي و گفت عيب پوشيدن\r\nمراد دل ز تماشاي باغ عالم چيست\r\nبه دست مردم چشم از رخ تو گل چيدن\r\nبه مي پرستي از آن نقش خود زدم بر آب\r\nکه تا خراب کنم نقش خود پرستيدن\r\nبه رحمت سر زلف تو واثقم ور نه\r\nکشش چو نبود از آن سو چه سود کوشيدن\r\nعنان به ميکده خواهيم تافت زين مجلس\r\nکه وعظ بي عملان واجب است نشنيدن\r\nز خط يار بياموز مهر با رخ خوب\r\nکه گرد عارض خوبان خوش است گرديدن\r\nمبوس جز لب ساقي و جام مي حافظ\r\nکه دست زهدفروشان خطاست بوسيدن\r\n"
  },
  {
    "id": 394,
    "title": "اي روي ماه منظر تو نوبهار حسن",
    "content": "اي روي ماه منظر تو نوبهار حسن\r\nخال و خط تو مرکز حسن و مدار حسن\r\nدر چشم پرخمار تو پنهان فسون سحر\r\nدر زلف بي قرار تو پيدا قرار حسن\r\nماهي نتافت همچو تو از برج نيکويي\r\nسروي نخاست چون قدت از جويبار حسن\r\nخرم شد از ملاحت تو عهد دلبري\r\nفرخ شد از لطافت تو روزگار حسن\r\nاز دام زلف و دانه خال تو در جهان\r\nيک مرغ دل نماند نگشته شکار حسن\r\nدايم به لطف دايه طبع از ميان جان\r\nمي پرورد به ناز تو را در کنار حسن\r\nگرد لبت بنفشه از آن تازه و تر است\r\nکآب حيات مي خورد از جويبار حسن\r\nحافظ طمع بريد که بيند نظير تو\r\nديار نيست جز رخت اندر ديار حسن\r\n"
  },
  {
    "id": 395,
    "title": "گلبرگ را ز سنبل مشکين نقاب کن",
    "content": "گلبرگ را ز سنبل مشکين نقاب کن\r\nيعني که رخ بپوش و جهاني خراب کن\r\nبفشان عرق ز چهره و اطراف باغ را\r\nچون شيشه هاي ديده ما پرگلاب کن\r\nايام گل چو عمر به رفتن شتاب کرد\r\nساقي به دور باده گلگون شتاب کن\r\nبگشا به شيوه نرگس پرخواب مست را\r\nو از رشک چشم نرگس رعنا به خواب کن\r\nبوي بنفشه بشنو و زلف نگار گير\r\nبنگر به رنگ لاله و عزم شراب کن\r\nزان جا که رسم و عادت عاشق کشي توست\r\nبا دشمنان قدح کش و با ما عتاب کن\r\nهمچون حباب ديده به روي قدح گشاي\r\nوين خانه را قياس اساس از حباب کن\r\nحافظ وصال مي طلبد از ره دعا\r\nيا رب دعاي خسته دلان مستجاب کن\r\n"
  },
  {
    "id": 396,
    "title": "صبح است ساقيا قدحي پرشراب کن",
    "content": "صبح است ساقيا قدحي پرشراب کن\r\nدور فلک درنگ ندارد شتاب کن\r\nزان پيشتر که عالم فاني شود خراب\r\nما را ز جام باده گلگون خراب کن\r\nخورشيد مي ز مشرق ساغر طلوع کرد\r\nگر برگ عيش مي طلبي ترک خواب کن\r\nروزي که چرخ از گل ما کوزه ها کند\r\nزنهار کاسه سر ما پرشراب کن\r\nما مرد زهد و توبه و طامات نيستيم\r\nبا ما به جام باده صافي خطاب کن\r\nکار صواب باده پرستيست حافظا\r\nبرخيز و عزم جزم به کار صواب کن\r\n"
  },
  {
    "id": 397,
    "title": "ز در درآ و شبستان ما منور کن",
    "content": "ز در درآ و شبستان ما منور کن\r\nهواي مجلس روحانيان معطر کن\r\nاگر فقيه نصيحت کند که عشق مباز\r\nپياله اي بدهش گو دماغ را تر کن\r\nبه چشم و ابروي جانان سپرده ام دل و جان\r\nبيا بيا و تماشاي طاق و منظر کن\r\nستاره شب هجران نمي فشاند نور\r\nبه بام قصر برآ و چراغ مه برکن\r\nبگو به خازن جنت که خاک اين مجلس\r\nبه تحفه بر سوي فردوس و عود مجمر کن\r\nاز اين مزوجه و خرقه نيک در تنگم\r\nبه يک کرشمه صوفي وشم قلندر کن\r\nچو شاهدان چمن زيردست حسن تواند\r\nکرشمه بر سمن و جلوه بر صنوبر کن\r\nفضول نفس حکايت بسي کند ساقي\r\nتو کار خود مده از دست و مي به ساغر کن\r\nحجاب ديده ادراک شد شعاع جمال\r\nبيا و خرگه خورشيد را منور کن\r\nطمع به قند وصال تو حد ما نبود\r\nحوالتم به لب لعل همچو شکر کن\r\nلب پياله ببوس آنگهي به مستان ده\r\nبدين دقيقه دماغ معاشران تر کن\r\nپس از ملازمت عيش و عشق مه رويان\r\nز کارها که کني شعر حافظ از بر کن\r\n"
  },
  {
    "id": 398,
    "title": "اي نور چشم من سخني هست گوش کن",
    "content": "اي نور چشم من سخني هست گوش کن\r\nچون ساغرت پر است بنوشان و نوش کن\r\nدر راه عشق وسوسه اهرمن بسيست\r\nپيش آي و گوش دل به پيام سروش کن\r\nبرگ نوا تبه شد و ساز طرب نماند\r\nاي چنگ ناله برکش و اي دف خروش کن\r\nتسبيح و خرقه لذت مستي نبخشدت\r\nهمت در اين عمل طلب از مي فروش کن\r\nپيران سخن ز تجربه گويند گفتمت\r\nهان اي پسر که پير شوي پند گوش کن\r\nبر هوشمند سلسله ننهاد دست عشق\r\nخواهي که زلف يار کشي ترک هوش کن\r\nبا دوستان مضايقه در عمر و مال نيست\r\nصد جان فداي يار نصيحت نيوش کن\r\nساقي که جامت از مي صافي تهي مباد\r\nچشم عنايتي به من دردنوش کن\r\nسرمست در قباي زرافشان چو بگذري\r\nيک بوسه نذر حافظ پشمينه پوش کن\r\n"
  },
  {
    "id": 399,
    "title": "کرشمه اي کن و بازار ساحري بشکن",
    "content": "کرشمه اي کن و بازار ساحري بشکن\r\nبه غمزه رونق و ناموس سامري بشکن\r\nبه باد ده سر و دستار عالمي يعني\r\nکلاه گوشه به آيين سروري بشکن\r\nبه زلف گوي که آيين دلبري بگذار\r\nبه غمزه گوي که قلب ستمگري بشکن\r\nبرون خرام و ببر گوي خوبي از همه کس\r\nسزاي حور بده رونق پري بشکن\r\nبه آهوان نظر شير آفتاب بگير\r\nبه ابروان دوتا قوس مشتري بشکن\r\nچو عطرساي شود زلف سنبل از دم باد\r\nتو قيمتش به سر زلف عنبري بشکن\r\nچو عندليب فصاحت فروشد اي حافظ\r\nتو قدر او به سخن گفتن دري بشکن\r\n"
  },
  {
    "id": 400,
    "title": "بالابلند عشوه گر نقش باز من",
    "content": "بالابلند عشوه گر نقش باز من\r\nکوتاه کرد قصه زهد دراز من\r\nديدي دلا که آخر پيري و زهد و علم\r\nبا من چه کرد ديده معشوقه باز من\r\nمي ترسم از خرابي ايمان که مي برد\r\nمحراب ابروي تو حضور نماز من\r\nگفتم به دلق زرق بپوشم نشان عشق\r\nغماز بود اشک و عيان کرد راز من\r\nمست است يار و ياد حريفان نمي کند\r\nذکرش به خير ساقي مسکين نواز من\r\nيا رب کي آن صبا بوزد کز نسيم آن\r\nگردد شمامه کرمش کارساز من\r\nنقشي بر آب مي زنم از گريه حاليا\r\nتا کي شود قرين حقيقت مجاز من\r\nبر خود چو شمع خنده زنان گريه مي کنم\r\nتا با تو سنگ دل چه کند سوز و ساز من\r\nزاهد چو از نماز تو کاري نمي رود\r\nهم مستي شبانه و راز و نياز من\r\nحافظ ز گريه سوخت بگو حالش اي صبا\r\nبا شاه دوست پرور دشمن گداز من\r\n"
  },
  {
    "id": 401,
    "title": "چون شوم خاک رهش دامن بيفشاند ز من",
    "content": "چون شوم خاک رهش دامن بيفشاند ز من\r\nور بگويم دل بگردان رو بگرداند ز من\r\nروي رنگين را به هر کس مي نمايد همچو گل\r\nور بگويم بازپوشان بازپوشاند ز من\r\nچشم خود را گفتم آخر يک نظر سيرش ببين\r\nگفت مي خواهي مگر تا جوي خون راند ز من\r\nاو به خونم تشنه و من بر لبش تا چون شود\r\nکام بستانم از او يا داد بستاند ز من\r\nگر چو فرهادم به تلخي جان برآيد باک نيست\r\nبس حکايت هاي شيرين باز مي ماند ز من\r\nگر چو شمعش پيش ميرم بر غمم خندان شود\r\nور برنجم خاطر نازک برنجاند ز من\r\nدوستان جان داده ام بهر دهانش بنگريد\r\nکو به چيزي مختصر چون باز مي ماند ز من\r\nصبر کن حافظ که گر زين دست باشد درس غم\r\nعشق در هر گوشه اي افسانه اي خواند ز من\r\n"
  },
  {
    "id": 402,
    "title": "نکته اي دلکش بگويم خال آن مه رو ببين",
    "content": "نکته اي دلکش بگويم خال آن مه رو ببين\r\nعقل و جان را بسته زنجير آن گيسو ببين\r\nعيب دل کردم که وحشي وضع و هرجايي مباش\r\nگفت چشم شيرگير و غنج آن آهو ببين\r\nحلقه زلفش تماشاخانه باد صباست\r\nجان صد صاحب دل آن جا بسته يک مو ببين\r\nعابدان آفتاب از دلبر ما غافلند\r\nاي ملامتگو خدا را رو مبين آن رو ببين\r\nزلف دل دزدش صبا را بند بر گردن نهاد\r\nبا هواداران ره رو حيله هندو ببين\r\nاين که من در جست و جوي او ز خود فارغ شدم\r\nکس نديده ست و نبيند مثلش از هر سو ببين\r\nحافظ ار در گوشه محراب مي نالد رواست\r\nاي نصيحتگو خدا را آن خم ابرو ببين\r\nاز مراد شاه منصور اي فلک سر برمتاب\r\nتيزي شمشير بنگر قوت بازو ببين\r\n"
  },
  {
    "id": 403,
    "title": "شراب لعل کش و روي مه جبينان بين",
    "content": "شراب لعل کش و روي مه جبينان بين\r\nخلاف مذهب آنان جمال اينان بين\r\nبه زير دلق ملمع کمندها دارند\r\nدرازدستي اين کوته آستينان بين\r\nبه خرمن دو جهان سر فرو نمي آرند\r\nدماغ و کبر گدايان و خوشه چينان بين\r\nبهاي نيم کرشمه هزار جان طلبند\r\nنياز اهل دل و ناز نازنينان بين\r\nحقوق صحبت ما را به باد داد و برفت\r\nوفاي صحبت ياران و همنشينان بين\r\nاسير عشق شدن چاره خلاص من است\r\nضمير عاقبت انديش پيش بينان بين\r\nکدورت از دل حافظ ببرد صحبت دوست\r\nصفاي همت پاکان و پاکدينان بين\r\n"
  },
  {
    "id": 404,
    "title": "مي فکن بر صف رندان نظري بهتر از اين",
    "content": "مي فکن بر صف رندان نظري بهتر از اين\r\nبر در ميکده مي کن گذري بهتر از اين\r\nدر حق من لبت اين لطف که مي فرمايد\r\nسخت خوب است وليکن قدري بهتر از اين\r\nآن که فکرش گره از کار جهان بگشايد\r\nگو در اين کار بفرما نظري بهتر از اين\r\nناصحم گفت که جز غم چه هنر دارد عشق\r\nبرو اي خواجه عاقل هنري بهتر از اين\r\nدل بدان رود گرامي چه کنم گر ندهم\r\nمادر دهر ندارد پسري بهتر از اين\r\nمن چو گويم که قدح نوش و لب ساقي بوس\r\nبشنو از من که نگويد دگري بهتر از اين\r\nکلک حافظ شکرين ميوه نباتيست به چين\r\nکه در اين باغ نبيني ثمري بهتر از اين\r\n"
  },
  {
    "id": 405,
    "title": "به جان پير خرابات و حق صحبت او",
    "content": "به جان پير خرابات و حق صحبت او\r\nکه نيست در سر من جز هواي خدمت او\r\nبهشت اگر چه نه جاي گناهکاران است\r\nبيار باده که مستظهرم به همت او\r\nچراغ صاعقه آن سحاب روشن باد\r\nکه زد به خرمن ما آتش محبت او\r\nبر آستانه ميخانه گر سري بيني\r\nمزن به پاي که معلوم نيست نيت او\r\nبيا که دوش به مستي سروش عالم غيب\r\nنويد داد که عام است فيض رحمت او\r\nمکن به چشم حقارت نگاه در من مست\r\nکه نيست معصيت و زهد بي مشيت او\r\nنمي کند دل من ميل زهد و توبه ولي\r\nبه نام خواجه بکوشيم و فر دولت او\r\nمدام خرقه حافظ به باده در گرو است\r\nمگر ز خاک خرابات بود فطرت او\r\n"
  },
  {
    "id": 406,
    "title": "گفتا برون شدي به تماشاي ماه نو",
    "content": "گفتا برون شدي به تماشاي ماه نو\r\nاز ماه ابروان منت شرم باد رو\r\nعمريست تا دلت ز اسيران زلف ماست\r\nغافل ز حفظ جانب ياران خود مشو\r\nمفروش عطر عقل به هندوي زلف ما\r\nکان جا هزار نافه مشکين به نيم جو\r\nتخم وفا و مهر در اين کهنه کشته زار\r\nآن گه عيان شود که بود موسم درو\r\nساقي بيار باده که رمزي بگويمت\r\nاز سر اختران کهن سير و ماه نو\r\nشکل هلال هر سر مه مي دهد نشان\r\nاز افسر سيامک و ترک کلاه زو\r\nحافظ جناب پير مغان مامن وفاست\r\nدرس حديث عشق بر او خوان و ز او شنو\r\n"
  },
  {
    "id": 407,
    "title": "مزرع سبز فلک ديدم و داس مه نو",
    "content": "مزرع سبز فلک ديدم و داس مه نو\r\nيادم از کشته خويش آمد و هنگام درو\r\nگفتم اي بخت بخفتيدي و خورشيد دميد\r\nگفت با اين همه از سابقه نوميد مشو\r\nگر روي پاک و مجرد چو مسيحا به فلک\r\nاز چراغ تو به خورشيد رسد صد پرتو\r\nتکيه بر اختر شب دزد مکن کاين عيار\r\nتاج کاووس ببرد و کمر کيخسرو\r\nگوشوار زر و لعل ار چه گران دارد گوش\r\nدور خوبي گذران است نصيحت بشنو\r\nچشم بد دور ز خال تو که در عرصه حسن\r\nبيدقي راند که برد از مه و خورشيد گرو\r\nآسمان گو مفروش اين عظمت کاندر عشق\r\nخرمن مه به جوي خوشه پروين به دو جو\r\nآتش زهد و ريا خرمن دين خواهد سوخت\r\nحافظ اين خرقه پشمينه بينداز و برو\r\n"
  },
  {
    "id": 408,
    "title": "اي آفتاب آينه دار جمال تو",
    "content": "اي آفتاب آينه دار جمال تو\r\nمشک سياه مجمره گردان خال تو\r\nصحن سراي ديده بشستم ولي چه سود\r\nکاين گوشه نيست درخور خيل خيال تو\r\nدر اوج ناز و نعمتي اي پادشاه حسن\r\nيا رب مباد تا به قيامت زوال تو\r\nمطبوعتر ز نقش تو صورت نبست باز\r\nطغرانويس ابروي مشکين مثال تو\r\nدر چين زلفش اي دل مسکين چگونه اي\r\nکآشفته گفت باد صبا شرح حال تو\r\nبرخاست بوي گل ز در آشتي درآي\r\nاي نوبهار ما رخ فرخنده فال تو\r\nتا آسمان ز حلقه به گوشان ما شود\r\nکو عشوه اي ز ابروي همچون هلال تو\r\nتا پيش بخت بازروم تهنيت کنان\r\nکو مژده اي ز مقدم عيد وصال تو\r\nاين نقطه سياه که آمد مدار نور\r\nعکسيست در حديقه بينش ز خال تو\r\nدر پيش شاه عرض کدامين جفا کنم\r\nشرح نيازمندي خود يا ملال تو\r\nحافظ در اين کمند سر سرکشان بسيست\r\nسوداي کج مپز که نباشد مجال تو\r\n"
  },
  {
    "id": 409,
    "title": "اي خونبهاي نافه چين خاک راه تو",
    "content": "اي خونبهاي نافه چين خاک راه تو\r\nخورشيد سايه پرور طرف کلاه تو\r\nنرگس کرشمه مي برد از حد برون خرام\r\nاي من فداي شيوه چشم سياه تو\r\nخونم بخور که هيچ ملک با چنان جمال\r\nاز دل نيايدش که نويسد گناه تو\r\nآرام و خواب خلق جهان را سبب تويي\r\nزان شد کنار ديده و دل تکيه گاه تو\r\nبا هر ستاره اي سر و کار است هر شبم\r\nاز حسرت فروغ رخ همچو ماه تو\r\nياران همنشين همه از هم جدا شدند\r\nماييم و آستانه دولت پناه تو\r\nحافظ طمع مبر ز عنايت که عاقبت\r\nآتش زند به خرمن غم دود آه تو\r\n"
  },
  {
    "id": 410,
    "title": "اي قباي پادشاهي راست بر بالاي تو",
    "content": "اي قباي پادشاهي راست بر بالاي تو\r\nزينت تاج و نگين از گوهر والاي تو\r\nآفتاب فتح را هر دم طلوعي مي دهد\r\nاز کلاه خسروي رخسار مه سيماي تو\r\nجلوه گاه طاير اقبال باشد هر کجا\r\nسايه اندازد هماي چتر گردون ساي تو\r\nاز رسوم شرع و حکمت با هزاران اختلاف\r\nنکته اي هرگز نشد فوت از دل داناي تو\r\nآب حيوانش ز منقار بلاغت مي چکد\r\nطوطي خوش لهجه يعني کلک شکرخاي تو\r\nگر چه خورشيد فلک چشم و چراغ عالم است\r\nروشنايي بخش چشم اوست خاک پاي تو\r\nآن چه اسکندر طلب کرد و ندادش روزگار\r\nجرعه اي بود از زلال جام جان افزاي تو\r\nعرض حاجت در حريم حضرتت محتاج نيست\r\nراز کس مخفي نماند با فروغ راي تو\r\nخسروا پيرانه سر حافظ جواني مي کند\r\nبر اميد عفو جان بخش گنه فرساي تو\r\n"
  },
  {
    "id": 411,
    "title": "تاب بنفشه مي دهد طره مشک ساي تو",
    "content": "تاب بنفشه مي دهد طره مشک ساي تو\r\nپرده غنچه مي درد خنده دلگشاي تو\r\nاي گل خوش نسيم من بلبل خويش را مسوز\r\nکز سر صدق مي کند شب همه شب دعاي تو\r\nمن که ملول گشتمي از نفس فرشتگان\r\nقال و مقال عالمي مي کشم از براي تو\r\nدولت عشق بين که چون از سر فقر و افتخار\r\nگوشه تاج سلطنت مي شکند گداي تو\r\nخرقه زهد و جام مي گر چه نه درخور همند\r\nاين همه نقش مي زنم از جهت رضاي تو\r\nشور شراب عشق تو آن نفسم رود ز سر\r\nکاين سر پرهوس شود خاک در سراي تو\r\nشاهنشين چشم من تکيه گه خيال توست\r\nجاي دعاست شاه من بي تو مباد جاي تو\r\nخوش چمنيست عارضت خاصه که در بهار حسن\r\nحافظ خوش کلام شد مرغ سخنسراي تو\r\n"
  },
  {
    "id": 412,
    "title": "مرا چشميست خون افشان ز دست آن کمان ابرو",
    "content": "مرا چشميست خون افشان ز دست آن کمان ابرو\r\nجهان بس فتنه خواهد ديد از آن چشم و از آن ابرو\r\nغلام چشم آن ترکم که در خواب خوش مستي\r\nنگارين گلشنش روي است و مشکين سايبان ابرو\r\nهلالي شد تنم زين غم که با طغراي ابرويش\r\nکه باشد مه که بنمايد ز طاق آسمان ابرو\r\nرقيبان غافل و ما را از آن چشم و جبين هر دم\r\nهزاران گونه پيغام است و حاجب در ميان ابرو\r\nروان گوشه گيران را جبينش طرفه گلزاريست\r\nکه بر طرف سمن زارش همي گردد چمان ابرو\r\nدگر حور و پري را کس نگويد با چنين حسني\r\nکه اين را اين چنين چشم است و آن را آن چنان ابرو\r\nتو کافردل نمي بندي نقاب زلف و مي ترسم\r\nکه محرابم بگرداند خم آن دلستان ابرو\r\nاگر چه مرغ زيرک بود حافظ در هواداري\r\nبه تير غمزه صيدش کرد چشم آن کمان ابرو\r\n"
  },
  {
    "id": 413,
    "title": "خط عذار يار که بگرفت ماه از او",
    "content": "خط عذار يار که بگرفت ماه از او\r\nخوش حلقه ايست ليک به در نيست راه از او\r\nابروي دوست گوشه محراب دولت است\r\nآن جا بمال چهره و حاجت بخواه از او\r\nاي جرعه نوش مجلس جم سينه پاک دار\r\nکآيينه ايست جام جهان بين که آه از او\r\nکردار اهل صومعه ام کرد مي پرست\r\nاين دود بين که نامه من شد سياه از او\r\nسلطان غم هر آن چه تواند بگو بکن\r\nمن برده ام به باده فروشان پناه از او\r\nساقي چراغ مي به ره آفتاب دار\r\nگو برفروز مشعله صبحگاه از او\r\nآبي به روزنامه اعمال ما فشان\r\nباشد توان سترد حروف گناه از او\r\nحافظ که ساز مطرب عشاق ساز کرد\r\nخالي مباد عرصه اين بزمگاه از او\r\nآيا در اين خيال که دارد گداي شهر\r\nروزي بود که ياد کند پادشاه از او\r\n"
  },
  {
    "id": 414,
    "title": "گلبن عيش مي دمد ساقي گلعذار کو",
    "content": "گلبن عيش مي دمد ساقي گلعذار کو\r\nباد بهار مي وزد باده خوشگوار کو\r\nهر گل نو ز گلرخي ياد همي کند ولي\r\nگوش سخن شنو کجا ديده اعتبار کو\r\nمجلس بزم عيش را غاليه مراد نيست\r\nاي دم صبح خوش نفس نافه زلف يار کو\r\nحسن فروشي گلم نيست تحمل اي صبا\r\nدست زدم به خون دل بهر خدا نگار کو\r\nشمع سحرگهي اگر لاف ز عارض تو زد\r\nخصم زبان دراز شد خنجر آبدار کو\r\nگفت مگر ز لعل من بوسه نداري آرزو\r\nمردم از اين هوس ولي قدرت و اختيار کو\r\nحافظ اگر چه در سخن خازن گنج حکمت است\r\nاز غم روزگار دون طبع سخن گزار کو\r\n"
  },
  {
    "id": 415,
    "title": "اي پيک راستان خبر يار ما بگو",
    "content": "اي پيک راستان خبر يار ما بگو\r\nاحوال گل به بلبل دستان سرا بگو\r\nما محرمان خلوت انسيم غم مخور\r\nبا يار آشنا سخن آشنا بگو\r\nبرهم چو مي زد آن سر زلفين مشکبار\r\nبا ما سر چه داشت ز بهر خدا بگو\r\nهر کس که گفت خاک در دوست توتياست\r\nگو اين سخن معاينه در چشم ما بگو\r\nآن کس که منع ما ز خرابات مي کند\r\nگو در حضور پير من اين ماجرا بگو\r\nگر ديگرت بر آن در دولت گذر بود\r\nبعد از اداي خدمت و عرض دعا بگو\r\nهر چند ما بديم تو ما را بدان مگير\r\nشاهانه ماجراي گناه گدا بگو\r\nبر اين فقير نامه آن محتشم بخوان\r\nبا اين گدا حکايت آن پادشا بگو\r\nجان ها ز دام زلف چو بر خاک مي فشاند\r\nبر آن غريب ما چه گذشت اي صبا بگو\r\nجان پرور است قصه ارباب معرفت\r\nرمزي برو بپرس حديثي بيا بگو\r\nحافظ گرت به مجلس او راه مي دهند\r\nمي نوش و ترک زرق ز بهر خدا بگو\r\n"
  },
  {
    "id": 416,
    "title": "خنک نسيم معنبر شمامه اي دلخواه",
    "content": "خنک نسيم معنبر شمامه اي دلخواه\r\nکه در هواي تو برخاست بامداد پگاه\r\nدليل راه شو اي طاير خجسته لقا\r\nکه ديده آب شد از شوق خاک آن درگاه\r\nبه ياد شخص نزارم که غرق خون دل است\r\nهلال را ز کنار افق کنيد نگاه\r\nمنم که بي تو نفس مي کشم زهي خجلت\r\nمگر تو عفو کني ور نه چيست عذر گناه\r\nز دوستان تو آموخت در طريقت مهر\r\nسپيده دم که صبا چاک زد شعار سياه\r\nبه عشق روي تو روزي که از جهان بروم\r\nز تربتم بدمد سرخ گل به جاي گياه\r\nمده به خاطر نازک ملالت از من زود\r\nکه حافظ تو خود اين لحظه گفت بسم الله\r\n"
  },
  {
    "id": 417,
    "title": "عيشم مدام است از لعل دلخواه",
    "content": "عيشم مدام است از لعل دلخواه\r\nکارم به کام است الحمدلله\r\nاي بخت سرکش تنگش به بر کش\r\nگه جام زر کش گه لعل دلخواه\r\nما را به رندي افسانه کردند\r\nپيران جاهل شيخان گمراه\r\nاز دست زاهد کرديم توبه\r\nو از فعل عابد استغفرالله\r\nجانا چه گويم شرح فراقت\r\nچشمي و صد نم جاني و صد آه\r\nکافر مبيناد اين غم که ديده ست\r\nاز قامتت سرو از عارضت ماه\r\nشوق لبت برد از ياد حافظ\r\nدرس شبانه ورد سحرگاه\r\n"
  },
  {
    "id": 418,
    "title": "گر تيغ بارد در کوي آن ماه",
    "content": "گر تيغ بارد در کوي آن ماه\r\nگردن نهاديم الحکم لله\r\nآيين تقوا ما نيز دانيم\r\nليکن چه چاره با بخت گمراه\r\nما شيخ و واعظ کمتر شناسيم\r\nيا جام باده يا قصه کوتاه\r\nمن رند و عاشق در موسم گل\r\nآن گاه توبه استغفرالله\r\nمهر تو عکسي بر ما نيفکند\r\nآيينه رويا آه از دلت آه\r\nالصبر مر و العمر فان\r\nيا ليت شعري حتام القاه\r\nحافظ چه نالي گر وصل خواهي\r\nخون بايدت خورد در گاه و بي گاه\r\n"
  },
  {
    "id": 419,
    "title": "وصال او ز عمر جاودان به",
    "content": "وصال او ز عمر جاودان به\r\nخداوندا مرا آن ده که آن به\r\nبه شمشيرم زد و با کس نگفتم\r\nکه راز دوست از دشمن نهان به\r\nبه داغ بندگي مردن بر اين در\r\nبه جان او که از ملک جهان به\r\nخدا را از طبيب من بپرسيد\r\nکه آخر کي شود اين ناتوان به\r\nگلي کان پايمال سرو ما گشت\r\nبود خاکش ز خون ارغوان به\r\nبه خلدم دعوت اي زاهد مفرما\r\nکه اين سيب زنخ زان بوستان به\r\nدلا دايم گداي کوي او باش\r\nبه حکم آن که دولت جاودان به\r\nجوانا سر متاب از پند پيران\r\nکه راي پير از بخت جوان به\r\nشبي مي گفت چشم کس نديده ست\r\nز مرواريد گوشم در جهان به\r\nاگر چه زنده رود آب حيات است\r\nولي شيراز ما از اصفهان به\r\nسخن اندر دهان دوست شکر\r\nوليکن گفته حافظ از آن به\r\n"
  },
  {
    "id": 420,
    "title": "ناگهان پرده برانداخته اي يعني چه",
    "content": "ناگهان پرده برانداخته اي يعني چه\r\nمست از خانه برون تاخته اي يعني چه\r\nزلف در دست صبا گوش به فرمان رقيب\r\nاين چنين با همه درساخته اي يعني چه\r\nشاه خوباني و منظور گدايان شده اي\r\nقدر اين مرتبه نشناخته اي يعني چه\r\nنه سر زلف خود اول تو به دستم دادي\r\nبازم از پاي درانداخته اي يعني چه\r\nسخنت رمز دهان گفت و کمر سر ميان\r\nو از ميان تيغ به ما آخته اي يعني چه\r\nهر کس از مهره مهر تو به نقشي مشغول\r\nعاقبت با همه کج باخته اي يعني چه\r\nحافظا در دل تنگت چو فرود آمد يار\r\nخانه از غير نپرداخته اي يعني چه\r\n"
  },
  {
    "id": 421,
    "title": "در سراي مغان رفته بود و آب زده",
    "content": "در سراي مغان رفته بود و آب زده\r\nنشسته پير و صلايي به شيخ و شاب زده\r\nسبوکشان همه در بندگيش بسته کمر\r\nولي ز ترک کله چتر بر سحاب زده\r\nشعاع جام و قدح نور ماه پوشيده\r\nعذار مغبچگان راه آفتاب زده\r\nعروس بخت در آن حجله با هزاران ناز\r\nشکسته کسمه و بر برگ گل گلاب زده\r\nگرفته ساغر عشرت فرشته رحمت\r\nز جرعه بر رخ حور و پري گلاب زده\r\nز شور و عربده شاهدان شيرين کار\r\nشکر شکسته سمن ريخته رباب زده\r\nسلام کردم و با من به روي خندان گفت\r\nکه اي خمارکش مفلس شراب زده\r\nکه اين کند که تو کردي به ضعف همت و راي\r\nز گنج خانه شده خيمه بر خراب زده\r\nوصال دولت بيدار ترسمت ندهند\r\nکه خفته اي تو در آغوش بخت خواب زده\r\nبيا به ميکده حافظ که بر تو عرضه کنم\r\nهزار صف ز دعاهاي مستجاب زده\r\nفلک جنيبه کش شاه نصره الدين است\r\nبيا ببين ملکش دست در رکاب زده\r\nخرد که ملهم غيب است بهر کسب شرف\r\nز بام عرش صدش بوسه بر جناب زده\r\n"
  },
  {
    "id": 422,
    "title": "اي که با سلسله زلف دراز آمده اي",
    "content": "اي که با سلسله زلف دراز آمده اي\r\nفرصتت باد که ديوانه نواز آمده اي\r\nساعتي ناز مفرما و بگردان عادت\r\nچون به پرسيدن ارباب نياز آمده اي\r\nپيش بالاي تو ميرم چه به صلح و چه به جنگ\r\nچون به هر حال برازنده ناز آمده اي\r\nآب و آتش به هم آميخته اي از لب لعل\r\nچشم بد دور که بس شعبده بازآمده اي\r\nآفرين بر دل نرم تو که از بهر ثواب\r\nکشته غمزه خود را به نماز آمده اي\r\nزهد من با تو چه سنجد که به يغماي دلم\r\nمست و آشفته به خلوتگه راز آمده اي\r\nگفت حافظ دگرت خرقه شراب آلوده ست\r\nمگر از مذهب اين طايفه بازآمده اي\r\n"
  },
  {
    "id": 423,
    "title": "دوش رفتم به در ميکده خواب آلوده",
    "content": "دوش رفتم به در ميکده خواب آلوده\r\nخرقه تردامن و سجاده شراب آلوده\r\nآمد افسوس کنان مغبچه باده فروش\r\nگفت بيدار شو اي ره رو خواب آلوده\r\nشست و شويي کن و آن گه به خرابات خرام\r\nتا نگردد ز تو اين دير خراب آلوده\r\nبه هواي لب شيرين پسران چند کني\r\nجوهر روح به ياقوت مذاب آلوده\r\nبه طهارت گذران منزل پيري و مکن\r\nخلعت شيب چو تشريف شباب آلوده\r\nپاک و صافي شو و از چاه طبيعت به درآي\r\nکه صفايي ندهد آب تراب آلوده\r\nگفتم اي جان جهان دفتر گل عيبي نيست\r\nکه شود فصل بهار از مي ناب آلوده\r\nآشنايان ره عشق در اين بحر عميق\r\nغرقه گشتند و نگشتند به آب آلوده\r\nگفت حافظ لغز و نکته به ياران مفروش\r\nآه از اين لطف به انواع عتاب آلوده\r\n"
  },
  {
    "id": 424,
    "title": "از من جدا مشو که توام نور ديده اي",
    "content": "از من جدا مشو که توام نور ديده اي\r\nآرام جان و مونس قلب رميده اي\r\nاز دامن تو دست ندارند عاشقان\r\nپيراهن صبوري ايشان دريده اي\r\nاز چشم بخت خويش مبادت گزند از آنک\r\nدر دلبري به غايت خوبي رسيده اي\r\nمنعم مکن ز عشق وي اي مفتي زمان\r\nمعذور دارمت که تو او را نديده اي\r\nآن سرزنش که کرد تو را دوست حافظا\r\nبيش از گليم خويش مگر پا کشيده اي\r\n"
  },
  {
    "id": 425,
    "title": "دامن کشان همي شد در شرب زرکشيده",
    "content": "دامن کشان همي شد در شرب زرکشيده\r\nصد ماه رو ز رشکش جيب قصب دريده\r\nاز تاب آتش مي بر گرد عارضش خوي\r\nچون قطره هاي شبنم بر برگ گل چکيده\r\nلفظي فصيح شيرين قدي بلند چابک\r\nرويي لطيف زيبا چشمي خوش کشيده\r\nياقوت جان فزايش از آب لطف زاده\r\nشمشاد خوش خرامش در ناز پروريده\r\nآن لعل دلکشش بين وان خنده دل آشوب\r\nوان رفتن خوشش بين وان گام آرميده\r\nآن آهوي سيه چشم از دام ما برون شد\r\nياران چه چاره سازم با اين دل رميده\r\nزنهار تا تواني اهل نظر ميازار\r\nدنيا وفا ندارد اي نور هر دو ديده\r\nتا کي کشم عتيبت از چشم دلفريبت\r\nروزي کرشمه اي کن اي يار برگزيده\r\nگر خاطر شريفت رنجيده شد ز حافظ\r\nبازآ که توبه کرديم از گفته و شنيده\r\nبس شکر بازگويم در بندگي خواجه\r\nگر اوفتد به دستم آن ميوه رسيده\r\n"
  },
  {
    "id": 426,
    "title": "از خون دل نوشتم نزديک دوست نامه",
    "content": "از خون دل نوشتم نزديک دوست نامه\r\nاني رايت دهرا من هجرک القيامه\r\nدارم من از فراقش در ديده صد علامت\r\nليست دموع عيني هذا لنا العلامه\r\nهر چند کآزمودم از وي نبود سودم\r\nمن جرب المجرب حلت به الندامه\r\nپرسيدم از طبيبي احوال دوست گفتا\r\nفي بعدها عذاب في قربها السلامه\r\nگفتم ملامت آيد گر گرد دوست گردم\r\nو الله ما راينا حبا بلا ملامه\r\nحافظ چو طالب آمد جامي به جان شيرين\r\nحتي يذوق منه کاسا من الکرامه\r\n"
  },
  {
    "id": 427,
    "title": "چراغ روي تو را شمع گشت پروانه",
    "content": "چراغ روي تو را شمع گشت پروانه\r\nمرا ز حال تو با حال خويش پروا نه\r\nخرد که قيد مجانين عشق مي فرمود\r\nبه بوي سنبل زلف تو گشت ديوانه\r\nبه بوي زلف تو گر جان به باد رفت چه شد\r\nهزار جان گرامي فداي جانانه\r\nمن رميده ز غيرت ز پا فتادم دوش\r\nنگار خويش چو ديدم به دست بيگانه\r\nچه نقشه ها که برانگيختيم و سود نداشت\r\nفسون ما بر او گشته است افسانه\r\nبر آتش رخ زيباي او به جاي سپند\r\nبه غير خال سياهش که ديد به دانه\r\nبه مژده جان به صبا داد شمع در نفسي\r\nز شمع روي تواش چون رسيد پروانه\r\nمرا به دور لب دوست هست پيماني\r\nکه بر زبان نبرم جز حديث پيمانه\r\nحديث مدرسه و خانقه مگوي که باز\r\nفتاد در سر حافظ هواي ميخانه\r\n"
  },
  {
    "id": 428,
    "title": "سحرگاهان که مخمور شبانه",
    "content": "سحرگاهان که مخمور شبانه\r\nگرفتم باده با چنگ و چغانه\r\nنهادم عقل را ره توشه از مي\r\nز شهر هستيش کردم روانه\r\nنگار مي فروشم عشوه اي داد\r\nکه ايمن گشتم از مکر زمانه\r\nز ساقي کمان ابرو شنيدم\r\nکه اي تير ملامت را نشانه\r\nنبندي زان ميان طرفي کمروار\r\nاگر خود را ببيني در ميانه\r\nبرو اين دام بر مرغي دگر نه\r\nکه عنقا را بلند است آشيانه\r\nکه بندد طرف وصل از حسن شاهي\r\nکه با خود عشق بازد جاودانه\r\nنديم و مطرب و ساقي همه اوست\r\nخيال آب و گل در ره بهانه\r\nبده کشتي مي تا خوش برانيم\r\nاز اين درياي ناپيداکرانه\r\nوجود ما معماييست حافظ\r\nکه تحقيقش فسون است و فسانه\r\n"
  },
  {
    "id": 429,
    "title": "ساقي بيا که شد قدح لاله پر ز مي",
    "content": "ساقي بيا که شد قدح لاله پر ز مي\r\nطامات تا به چند و خرافات تا به کي\r\nبگذر ز کبر و ناز که ديده ست روزگار\r\nچين قباي قيصر و طرف کلاه کي\r\nهشيار شو که مرغ چمن مست گشت هان\r\nبيدار شو که خواب عدم در پي است هي\r\nخوش نازکانه مي چمي اي شاخ نوبهار\r\nکآشفتگي مبادت از آشوب باد دي\r\nبر مهر چرخ و شيوه او اعتماد نيست\r\nاي واي بر کسي که شد ايمن ز مکر وي\r\nفردا شراب کوثر و حور از براي ماست\r\nو امروز نيز ساقي مه روي و جام مي\r\nباد صبا ز عهد صبي ياد مي دهد\r\nجان دارويي که غم ببرد درده اي صبي\r\nحشمت مبين و سلطنت گل که بسپرد\r\nفراش باد هر ورقش را به زير پي\r\nدرده به ياد حاتم طي جام يک مني\r\nتا نامه سياه بخيلان کنيم طي\r\nزان مي که داد حسن و لطافت به ارغوان\r\nبيرون فکند لطف مزاج از رخش به خوي\r\nمسند به باغ بر که به خدمت چو بندگان\r\nاستاده است سرو و کمر بسته است ني\r\nحافظ حديث سحرفريب خوشت رسيد\r\nتا حد مصر و چين و به اطراف روم و ري\r\n"
  },
  {
    "id": 430,
    "title": "به صوت بلبل و قمري اگر ننوشي مي",
    "content": "به صوت بلبل و قمري اگر ننوشي مي\r\nعلاج کي کنمت آخرالدواء الکي\r\nذخيره اي بنه از رنگ و بوي فصل بهار\r\nکه مي رسند ز پي رهزنان بهمن و دي\r\nچو گل نقاب برافکند و مرغ زد هوهو\r\nمنه ز دست پياله چه مي کني هي هي\r\nشکوه سلطنت و حسن کي ثباتي داد\r\nز تخت جم سخني مانده است و افسر کي\r\nخزينه داري ميراث خوارگان کفر است\r\nبه قول مطرب و ساقي به فتوي دف و ني\r\nزمانه هيچ نبخشد که بازنستاند\r\nمجو ز سفله مروت که شيئه لا شي\r\nنوشته اند بر ايوان جنه الماوي\r\nکه هر که عشوه دنيي خريد واي به وي\r\nسخا نماند سخن طي کنم شراب کجاست\r\nبده به شادي روح و روان حاتم طي\r\nبخيل بوي خدا نشنود بيا حافظ\r\nپياله گير و کرم ورز و الضمان علي\r\n"
  },
  {
    "id": 431,
    "title": "لبش مي بوسم و در مي کشم مي",
    "content": "لبش مي بوسم و در مي کشم مي\r\nبه آب زندگاني برده ام پي\r\nنه رازش مي توانم گفت با کس\r\nنه کس را مي توانم ديد با وي\r\nلبش مي بوسد و خون مي خورد جام\r\nرخش مي بيند و گل مي کند خوي\r\nبده جام مي و از جم مکن ياد\r\nکه مي داند که جم کي بود و کي کي\r\nبزن در پرده چنگ اي ماه مطرب\r\nرگش بخراش تا بخروشم از وي\r\nگل از خلوت به باغ آورد مسند\r\nبساط زهد همچون غنچه کن طي\r\nچو چشمش مست را مخمور مگذار\r\nبه ياد لعلش اي ساقي بده مي\r\nنجويد جان از آن قالب جدايي\r\nکه باشد خون جامش در رگ و پي\r\nزبانت درکش اي حافظ زماني\r\nحديث بي زبانان بشنو از ني\r\n"
  },
  {
    "id": 432,
    "title": "مخمور جام عشقم ساقي بده شرابي",
    "content": "مخمور جام عشقم ساقي بده شرابي\r\nپر کن قدح که بي مي مجلس ندارد آبي\r\nوصف رخ چو ماهش در پرده راست نايد\r\nمطرب بزن نوايي ساقي بده شرابي\r\nشد حلقه قامت من تا بعد از اين رقيبت\r\nزين در دگر نراند ما را به هيچ بابي\r\nدر انتظار رويت ما و اميدواري\r\nدر عشوه وصالت ما و خيال و خوابي\r\nمخمور آن دو چشمم آيا کجاست جامي\r\nبيمار آن دو لعلم آخر کم از جوابي\r\nحافظ چه مي نهي دل تو در خيال خوبان\r\nکي تشنه سير گردد از لمعه سرابي\r\n"
  },
  {
    "id": 433,
    "title": "اي که بر ماه از خط مشکين نقاب انداختي",
    "content": "اي که بر ماه از خط مشکين نقاب انداختي\r\nلطف کردي سايه اي بر آفتاب انداختي\r\nتا چه خواهد کرد با ما آب و رنگ عارضت\r\nحاليا نيرنگ نقشي خوش بر آب انداختي\r\nگوي خوبي بردي از خوبان خلخ شاد باش\r\nجام کيخسرو طلب کافراسياب انداختي\r\nهر کسي با شمع رخسارت به وجهي عشق باخت\r\nزان ميان پروانه را در اضطراب انداختي\r\nگنج عشق خود نهادي در دل ويران ما\r\nسايه دولت بر اين کنج خراب انداختي\r\nزينهار از آب آن عارض که شيران را از آن\r\nتشنه لب کردي و گردان را در آب انداختي\r\nخواب بيداران ببستي وان گه از نقش خيال\r\nتهمتي بر شب روان خيل خواب انداختي\r\nپرده از رخ برفکندي يک نظر در جلوه گاه\r\nو از حيا حور و پري را در حجاب انداختي\r\nباده نوش از جام عالم بين که بر اورنگ جم\r\nشاهد مقصود را از رخ نقاب انداختي\r\nاز فريب نرگس مخمور و لعل مي پرست\r\nحافظ خلوت نشين را در شراب انداختي\r\nو از براي صيد دل در گردنم زنجير زلف\r\nچون کمند خسرو مالک رقاب انداختي\r\nداور دارا شکوه اي آن که تاج آفتاب\r\nاز سر تعظيم بر خاک جناب انداختي\r\nنصره الدين شاه يحيي آن که خصم ملک را\r\nاز دم شمشير چون آتش در آب انداختي\r\n"
  },
  {
    "id": 434,
    "title": "اي دل مباش يک دم خالي ز عشق و مستي",
    "content": "اي دل مباش يک دم خالي ز عشق و مستي\r\nوان گه برو که رستي از نيستي و هستي\r\nگر جان به تن ببيني مشغول کار او شو\r\nهر قبله اي که بيني بهتر ز خودپرستي\r\nبا ضعف و ناتواني همچون نسيم خوش باش\r\nبيماري اندر اين ره بهتر ز تندرستي\r\nدر مذهب طريقت خامي نشان کفر است\r\nآري طريق دولت چالاکي است و چستي\r\nتا فضل و عقل بيني بي معرفت نشيني\r\nيک نکته ات بگويم خود را مبين که رستي\r\nدر آستان جانان از آسمان مينديش\r\nکز اوج سربلندي افتي به خاک پستي\r\nخار ار چه جان بکاهد گل عذر آن بخواهد\r\nسهل است تلخي مي در جنب ذوق مستي\r\nصوفي پياله پيما حافظ قرابه پرهيز\r\nاي کوته آستينان تا کي درازدستي\r\n"
  },
  {
    "id": 435,
    "title": "با مدعي مگوييد اسرار عشق و مستي",
    "content": "با مدعي مگوييد اسرار عشق و مستي\r\nتا بي خبر بميرد در درد خودپرستي\r\nعاشق شو ار نه روزي کار جهان سر آيد\r\nناخوانده نقش مقصود از کارگاه هستي\r\nدوش آن صنم چه خوش گفت در مجلس مغانم\r\nبا کافران چه کارت گر بت نمي پرستي\r\nسلطان من خدا را زلفت شکست ما را\r\nتا کي کند سياهي چندين درازدستي\r\nدر گوشه سلامت مستور چون توان بود\r\nتا نرگس تو با ما گويد رموز مستي\r\nآن روز ديده بودم اين فتنه ها که برخاست\r\nکز سرکشي زماني با ما نمي نشستي\r\nعشقت به دست طوفان خواهد سپرد حافظ\r\nچون برق از اين کشاکش پنداشتي که جستي\r\n"
  },
  {
    "id": 436,
    "title": "آن غاليه خط گر سوي ما نامه نوشتي",
    "content": "آن غاليه خط گر سوي ما نامه نوشتي\r\nگردون ورق هستي ما درننوشتي\r\nهر چند که هجران ثمر وصل برآرد\r\nدهقان جهان کاش که اين تخم نکشتي\r\nآمرزش نقد است کسي را که در اين جا\r\nياريست چو حوري و سرايي چو بهشتي\r\nدر مصطبه عشق تنعم نتوان کرد\r\nچون بالش زر نيست بسازيم به خشتي\r\nمفروش به باغ ارم و نخوت شداد\r\nيک شيشه مي و نوش لبي و لب کشتي\r\nتا کي غم دنياي دني اي دل دانا\r\nحيف است ز خوبي که شود عاشق زشتي\r\nآلودگي خرقه خرابي جهان است\r\nکو راهروي اهل دلي پاک سرشتي\r\nاز دست چرا هشت سر زلف تو حافظ\r\nتقدير چنين بود چه کردي که نهشتي\r\n"
  },
  {
    "id": 437,
    "title": "اي قصه بهشت ز کويت حکايتي",
    "content": "اي قصه بهشت ز کويت حکايتي\r\nشرح جمال حور ز رويت روايتي\r\nانفاس عيسي از لب لعلت لطيفه اي\r\nآب خضر ز نوش لبانت کنايتي\r\nهر پاره از دل من و از غصه قصه اي\r\nهر سطري از خصال تو و از رحمت آيتي\r\nکي عطرساي مجلس روحانيان شدي\r\nگل را اگر نه بوي تو کردي رعايتي\r\nدر آرزوي خاک در يار سوختيم\r\nياد آور اي صبا که نکردي حمايتي\r\nاي دل به هرزه دانش و عمرت به باد رفت\r\nصد مايه داشتي و نکردي کفايتي\r\nبوي دل کباب من آفاق را گرفت\r\nاين آتش درون بکند هم سرايتي\r\nدر آتش ار خيال رخش دست مي دهد\r\nساقي بيا که نيست ز دوزخ شکايتي\r\nداني مراد حافظ از اين درد و غصه چيست\r\nاز تو کرشمه اي و ز خسرو عنايتي\r\n"
  },
  {
    "id": 438,
    "title": "سبت سلمي بصدغيها فوادي",
    "content": "سبت سلمي بصدغيها فوادي\r\nو روحي کل يوم لي ينادي\r\nنگارا بر من بي دل ببخشاي\r\nو واصلني علي رغم الاعادي\r\nحبيبا در غم سوداي عشقت\r\nتوکلنا علي رب العباد\r\nامن انکرتني عن عشق سلمي\r\nتزاول آن روي نهکو بوادي\r\nکه همچون مت به بوتن دل و اي ره\r\nغريق العشق في بحر الوداد\r\nبه پي ماچان غرامت بسپريمن\r\nغرت يک وي روشتي از امادي\r\nغم اين دل بواتت خورد ناچار\r\nو غر نه او بني آنچت نشادي\r\nدل حافظ شد اندر چين زلفت\r\nبليل مظلم و الله هادي\r\n"
  },
  {
    "id": 439,
    "title": "ديدم به خواب دوش که ماهي برآمدي",
    "content": "ديدم به خواب دوش که ماهي برآمدي\r\nکز عکس روي او شب هجران سر آمدي\r\nتعبير رفت يار سفرکرده مي رسد\r\nاي کاج هر چه زودتر از در درآمدي\r\nذکرش به خير ساقي فرخنده فال من\r\nکز در مدام با قدح و ساغر آمدي\r\nخوش بودي ار به خواب بديدي ديار خويش\r\nتا ياد صحبتش سوي ما رهبر آمدي\r\nفيض ازل به زور و زر ار آمدي به دست\r\nآب خضر نصيبه اسکندر آمدي\r\nآن عهد ياد باد که از بام و در مرا\r\nهر دم پيام يار و خط دلبر آمدي\r\nکي يافتي رقيب تو چندين مجال ظلم\r\nمظلومي ار شبي به در داور آمدي\r\nخامان ره نرفته چه دانند ذوق عشق\r\nدريادلي بجوي دليري سرآمدي\r\nآن کو تو را به سنگ دلي کرد رهنمون\r\nاي کاشکي که پاش به سنگي برآمدي\r\nگر ديگري به شيوه حافظ زدي رقم\r\nمقبول طبع شاه هنرپرور آمدي\r\n"
  },
  {
    "id": 440,
    "title": "سحر با باد مي گفتم حديث آرزومندي",
    "content": "سحر با باد مي گفتم حديث آرزومندي\r\nخطاب آمد که واثق شو به الطاف خداوندي\r\nدعاي صبح و آه شب کليد گنج مقصود است\r\nبدين راه و روش مي رو که با دلدار پيوندي\r\nقلم را آن زبان نبود که سر عشق گويد باز\r\nوراي حد تقرير است شرح آرزومندي\r\nالا اي يوسف مصري که کردت سلطنت مغرور\r\nپدر را بازپرس آخر کجا شد مهر فرزندي\r\nجهان پير رعنا را ترحم در جبلت نيست\r\nز مهر او چه مي پرسي در او همت چه مي بندي\r\nهمايي چون تو عالي قدر حرص استخوان تا کي\r\nدريغ آن سايه همت که بر نااهل افکندي\r\nدر اين بازار اگر سوديست با درويش خرسند است\r\nخدايا منعمم گردان به درويشي و خرسندي\r\nبه شعر حافظ شيراز مي رقصند و مي نازند\r\nسيه چشمان کشميري و ترکان سمرقندي\r\n"
  },
  {
    "id": 441,
    "title": "چه بودي ار دل آن ماه مهربان بودي",
    "content": "چه بودي ار دل آن ماه مهربان بودي\r\nکه حال ما نه چنين بودي ار چنان بودي\r\nبگفتمي که چه ارزد نسيم طره دوست\r\nگرم به هر سر مويي هزار جان بودي\r\nبرات خوشدلي ما چه کم شدي يا رب\r\nگرش نشان امان از بد زمان بودي\r\nگرم زمانه سرافراز داشتي و عزيز\r\nسرير عزتم آن خاک آستان بودي\r\nز پرده کاش برون آمدي چو قطره اشک\r\nکه بر دو ديده ما حکم او روان بودي\r\nاگر نه دايره عشق راه بربستي\r\nچو نقطه حافظ سرگشته در ميان بودي\r\n"
  },
  {
    "id": 442,
    "title": "به جان او که گرم دسترس به جان بودي",
    "content": "به جان او که گرم دسترس به جان بودي\r\nکمينه پيشکش بندگانش آن بودي\r\nبگفتمي که بها چيست خاک پايش را\r\nاگر حيات گران مايه جاودان بودي\r\nبه بندگي قدش سرو معترف گشتي\r\nگرش چو سوسن آزاده ده زبان بودي\r\nبه خواب نيز نمي بينمش چه جاي وصال\r\nچو اين نبود و نديديم باري آن بودي\r\nاگر دلم نشدي پايبند طره او\r\nکي اش قرار در اين تيره خاکدان بودي\r\nبه رخ چو مهر فلک بي نظير آفاق است\r\nبه دل دريغ که يک ذره مهربان بودي\r\nدرآمدي ز درم کاشکي چو لمعه نور\r\nکه بر دو ديده ما حکم او روان بودي\r\nز پرده ناله حافظ برون کي افتادي\r\nاگر نه همدم مرغان صبح خوان بودي\r\n"
  },
  {
    "id": 443,
    "title": "چو سرو اگر بخرامي دمي به گلزاري",
    "content": "چو سرو اگر بخرامي دمي به گلزاري\r\nخورد ز غيرت روي تو هر گلي خاري\r\nز کفر زلف تو هر حلقه اي و آشوبي\r\nز سحر چشم تو هر گوشه اي و بيماري\r\nمرو چو بخت من اي چشم مست يار به خواب\r\nکه در پي است ز هر سويت آه بيداري\r\nنثار خاک رهت نقد جان من هر چند\r\nکه نيست نقد روان را بر تو مقداري\r\nدلا هميشه مزن لاف زلف دلبندان\r\nچو تيره راي شوي کي گشايدت کاري\r\nسرم برفت و زماني به سر نرفت اين کار\r\nدلم گرفت و نبودت غم گرفتاري\r\nچو نقطه گفتمش اندر ميان دايره آي\r\nبه خنده گفت که اي حافظ اين چه پرگاري\r\n"
  },
  {
    "id": 444,
    "title": "شهريست پرظريفان و از هر طرف نگاري",
    "content": "شهريست پرظريفان و از هر طرف نگاري\r\nياران صلاي عشق است گر مي کنيد کاري\r\nچشم فلک نبيند زين طرفه تر جواني\r\nدر دست کس نيفتد زين خوبتر نگاري\r\nهرگز که ديده باشد جسمي ز جان مرکب\r\nبر دامنش مبادا زين خاکيان غباري\r\nچون من شکسته اي را از پيش خود چه راني\r\nکم غايت توقع بوسيست يا کناري\r\nمي بي غش است درياب وقتي خوش است بشتاب\r\nسال دگر که دارد اميد نوبهاري\r\nدر بوستان حريفان مانند لاله و گل\r\nهر يک گرفته جامي بر ياد روي ياري\r\nچون اين گره گشايم وين راز چون نمايم\r\nدردي و سخت دردي کاري و صعب کاري\r\nهر تار موي حافظ در دست زلف شوخي\r\nمشکل توان نشستن در اين چنين دياري\r\n"
  },
  {
    "id": 445,
    "title": "تو را که هر چه مراد است در جهان داري",
    "content": "تو را که هر چه مراد است در جهان داري\r\nچه غم ز حال ضعيفان ناتوان داري\r\nبخواه جان و دل از بنده و روان بستان\r\nکه حکم بر سر آزادگان روان داري\r\nميان نداري و دارم عجب که هر ساعت\r\nميان مجمع خوبان کني ميانداري\r\nبياض روي تو را نيست نقش درخور از آنک\r\nسوادي از خط مشکين بر ارغوان داري\r\nبنوش مي که سبکروحي و لطيف مدام\r\nعلي الخصوص در آن دم که سر گران داري\r\nمکن عتاب از اين بيش و جور بر دل ما\r\nمکن هر آن چه تواني که جاي آن داري\r\nبه اختيارت اگر صد هزار تير جفاست\r\nبه قصد جان من خسته در کمان داري\r\nبکش جفاي رقيبان مدام و جور حسود\r\nکه سهل باشد اگر يار مهربان داري\r\nبه وصل دوست گرت دست مي دهد يک دم\r\nبرو که هر چه مراد است در جهان داري\r\nچو گل به دامن از اين باغ مي بري حافظ\r\nچه غم ز ناله و فرياد باغبان داري\r\n"
  },
  {
    "id": 446,
    "title": "صبا تو نکهت آن زلف مشک بو داري",
    "content": "صبا تو نکهت آن زلف مشک بو داري\r\nبه يادگار بماني که بوي او داري\r\nدلم که گوهر اسرار حسن و عشق در اوست\r\nتوان به دست تو دادن گرش نکو داري\r\nدر آن شمايل مطبوع هيچ نتوان گفت\r\nجز اين قدر که رقيبان تندخو داري\r\nنواي بلبلت اي گل کجا پسند افتد\r\nکه گوش و هوش به مرغان هرزه گو داري\r\nبه جرعه تو سرم مست گشت نوشت باد\r\nخود از کدام خم است اين که در سبو داري\r\nبه سرکشي خود اي سرو جويبار مناز\r\nکه گر بدو رسي از شرم سر فروداري\r\nدم از ممالک خوبي چو آفتاب زدن\r\nتو را رسد که غلامان ماه رو داري\r\nقباي حسن فروشي تو را برازد و بس\r\nکه همچو گل همه آيين رنگ و بو داري\r\nز کنج صومعه حافظ مجوي گوهر عشق\r\nقدم برون نه اگر ميل جست و جو داري\r\n"
  },
  {
    "id": 447,
    "title": "بيا با ما مورز اين کينه داري",
    "content": "بيا با ما مورز اين کينه داري\r\nکه حق صحبت ديرينه داري\r\nنصيحت گوش کن کاين در بسي به\r\nاز آن گوهر که در گنجينه داري\r\nوليکن کي نمايي رخ به رندان\r\nتو کز خورشيد و مه آيينه داري\r\nبد رندان مگو اي شيخ و هش دار\r\nکه با حکم خدايي کينه داري\r\nنمي ترسي ز آه آتشينم\r\nتو داني خرقه پشمينه داري\r\nبه فرياد خمار مفلسان رس\r\nخدا را گر مي دوشينه داري\r\nنديدم خوشتر از شعر تو حافظ\r\nبه قرآني که اندر سينه داري\r\n"
  },
  {
    "id": 448,
    "title": "اي که در کوي خرابات مقامي داري",
    "content": "اي که در کوي خرابات مقامي داري\r\nجم وقت خودي ار دست به جامي داري\r\nاي که با زلف و رخ يار گذاري شب و روز\r\nفرصتت باد که خوش صبحي و شامي داري\r\nاي صبا سوختگان بر سر ره منتظرند\r\nگر از آن يار سفرکرده پيامي داري\r\nخال سرسبز تو خوش دانه عيشيست ولي\r\nبر کنار چمنش وه که چه دامي داري\r\nبوي جان از لب خندان قدح مي شنوم\r\nبشنو اي خواجه اگر زان که مشامي داري\r\nچون به هنگام وفا هيچ ثباتيت نبود\r\nمي کنم شکر که بر جور دوامي داري\r\nنام نيک ار طلبد از تو غريبي چه شود\r\nتويي امروز در اين شهر که نامي داري\r\nبس دعاي سحرت مونس جان خواهد بود\r\nتو که چون حافظ شبخيز غلامي داري\r\n"
  },
  {
    "id": 449,
    "title": "اي که مهجوري عشاق روا مي داري",
    "content": "اي که مهجوري عشاق روا مي داري\r\nعاشقان را ز بر خويش جدا مي داري\r\nتشنه باديه را هم به زلالي درياب\r\nبه اميدي که در اين ره به خدا مي داري\r\nدل ببردي و بحل کردمت اي جان ليکن\r\nبه از اين دار نگاهش که مرا مي داري\r\nساغر ما که حريفان دگر مي نوشند\r\nما تحمل نکنيم ار تو روا مي داري\r\nاي مگس حضرت سيمرغ نه جولانگه توست\r\nعرض خود مي بري و زحمت ما مي داري\r\nتو به تقصير خود افتادي از اين در محروم\r\nاز که مي نالي و فرياد چرا مي داري\r\nحافظ از پادشهان پايه به خدمت طلبند\r\nسعي نابرده چه اميد عطا مي داري\r\n"
  },
  {
    "id": 450,
    "title": "روزگاريست که ما را نگران مي داري",
    "content": "روزگاريست که ما را نگران مي داري\r\nمخلصان را نه به وضع دگران مي داري\r\nگوشه چشم رضايي به منت باز نشد\r\nاين چنين عزت صاحب نظران مي داري\r\nساعد آن به که بپوشي تو چو از بهر نگار\r\nدست در خون دل پرهنران مي داري\r\nنه گل از دست غمت رست و نه بلبل در باغ\r\nهمه را نعره زنان جامه دران مي داري\r\nاي که در دلق ملمع طلبي نقد حضور\r\nچشم سري عجب از بي خبران مي داري\r\nچون تويي نرگس باغ نظر اي چشم و چراغ\r\nسر چرا بر من دلخسته گران مي داري\r\nگوهر جام جم از کان جهاني دگر است\r\nتو تمنا ز گل کوزه گران مي داري\r\nپدر تجربه اي دل تويي آخر ز چه روي\r\nطمع مهر و وفا زين پسران مي داري\r\nکيسه سيم و زرت پاک ببايد پرداخت\r\nاين طمع ها که تو از سيمبران مي داري\r\nگر چه رندي و خرابي گنه ماست ولي\r\nعاشقي گفت که تو بنده بر آن مي داري\r\nمگذران روز سلامت به ملامت حافظ\r\nچه توقع ز جهان گذران مي داري\r\n"
  },
  {
    "id": 451,
    "title": "خوش کرد ياوري فلکت روز داوري",
    "content": "خوش کرد ياوري فلکت روز داوري\r\nتا شکر چون کني و چه شکرانه آوري\r\nآن کس که اوفتاد خدايش گرفت دست\r\nگو بر تو باد تا غم افتادگان خوري\r\nدر کوي عشق شوکت شاهي نمي خرند\r\nاقرار بندگي کن و اظهار چاکري\r\nساقي به مژدگاني عيش از درم درآي\r\nتا يک دم از دلم غم دنيا به دربري\r\nدر شاهراه جاه و بزرگي خطر بسيست\r\nآن به کز اين گريوه سبکبار بگذري\r\nسلطان و فکر لشکر و سوداي تاج و گنج\r\nدرويش و امن خاطر و کنج قلندري\r\nيک حرف صوفيانه بگويم اجازت است\r\nاي نور ديده صلح به از جنگ و داوري\r\nنيل مراد بر حسب فکر و همت است\r\nاز شاه نذر خير و ز توفيق ياوري\r\nحافظ غبار فقر و قناعت ز رخ مشوي\r\nکاين خاک بهتر از عمل کيمياگري\r\n"
  },
  {
    "id": 452,
    "title": "طفيل هستي عشقند آدمي و پري",
    "content": "طفيل هستي عشقند آدمي و پري\r\nارادتي بنما تا سعادتي ببري\r\nبکوش خواجه و از عشق بي نصيب مباش\r\nکه بنده را نخرد کس به عيب بي هنري\r\nمي صبوح و شکرخواب صبحدم تا چند\r\nبه عذر نيم شبي کوش و گريه سحري\r\nتو خود چه لعبتي اي شهسوار شيرين کار\r\nکه در برابر چشمي و غايب از نظري\r\nهزار جان مقدس بسوخت زين غيرت\r\nکه هر صباح و مسا شمع مجلس دگري\r\nز من به حضرت آصف که مي برد پيغام\r\nکه ياد گير دو مصرع ز من به نظم دري\r\nبيا که وضع جهان را چنان که من ديدم\r\nگر امتحان بکني مي خوري و غم نخوري\r\nکلاه سروريت کج مباد بر سر حسن\r\nکه زيب بخت و سزاوار ملک و تاج سري\r\nبه بوي زلف و رخت مي روند و مي آيند\r\nصبا به غاليه سايي و گل به جلوه گري\r\nچو مستعد نظر نيستي وصال مجوي\r\nکه جام جم نکند سود وقت بي بصري\r\nدعاي گوشه نشينان بلا بگرداند\r\nچرا به گوشه چشمي به ما نمي نگري\r\nبيا و سلطنت از ما بخر به مايه حسن\r\nو از اين معامله غافل مشو که حيف خوري\r\nطريق عشق طريقي عجب خطرناک است\r\nنعوذبالله اگر ره به مقصدي نبري\r\nبه يمن همت حافظ اميد هست که باز\r\nاري اسامر ليلاي ليله القمر\r\n"
  },
  {
    "id": 453,
    "title": "اي که دايم به خويش مغروري",
    "content": "اي که دايم به خويش مغروري\r\nگر تو را عشق نيست معذوري\r\nگرد ديوانگان عشق مگرد\r\nکه به عقل عقيله مشهوري\r\nمستي عشق نيست در سر تو\r\nرو که تو مست آب انگوري\r\nروي زرد است و آه دردآلود\r\nعاشقان را دواي رنجوري\r\nبگذر از نام و ننگ خود حافظ\r\nساغر مي طلب که مخموري\r\n"
  },
  {
    "id": 454,
    "title": "ز کوي يار مي آيد نسيم باد نوروزي",
    "content": "ز کوي يار مي آيد نسيم باد نوروزي\r\nاز اين باد ار مدد خواهي چراغ دل برافروزي\r\nچو گل گر خرده اي داري خدا را صرف عشرت کن\r\nکه قارون را غلط ها داد سوداي زراندوزي\r\nز جام گل دگر بلبل چنان مست مي لعل است\r\nکه زد بر چرخ فيروزه صفير تخت فيروزي\r\nبه صحرا رو که از دامن غبار غم بيفشاني\r\nبه گلزار آي کز بلبل غزل گفتن بياموزي\r\nچو امکان خلود اي دل در اين فيروزه ايوان نيست\r\nمجال عيش فرصت دان به فيروزي و بهروزي\r\nطريق کام بخشي چيست ترک کام خود کردن\r\nکلاه سروري آن است کز اين ترک بردوزي\r\nسخن در پرده مي گويم چو گل از غنچه بيرون آي\r\nکه بيش از پنج روزي نيست حکم مير نوروزي\r\nندانم نوحه قمري به طرف جويباران چيست\r\nمگر او نيز همچون من غمي دارد شبانروزي\r\nمي اي دارم چو جان صافي و صوفي مي کند عيبش\r\nخدايا هيچ عاقل را مبادا بخت بد روزي\r\nجدا شد يار شيرينت کنون تنها نشين اي شمع\r\nکه حکم آسمان اين است اگر سازي و گر سوزي\r\nبه عجب علم نتوان شد ز اسباب طرب محروم\r\nبيا ساقي که جاهل را هنيتر مي رسد روزي\r\nمي اندر مجلس آصف به نوروز جلالي نوش\r\nکه بخشد جرعه جامت جهان را ساز نوروزي\r\nنه حافظ مي کند تنها دعاي خواجه تورانشاه\r\nز مدح آصفي خواهد جهان عيدي و نوروزي\r\nجنابش پارسايان راست محراب دل و ديده\r\nجبينش صبح خيزان راست روز فتح و فيروزي\r\n"
  },
  {
    "id": 455,
    "title": "عمر بگذشت به بي حاصلي و بوالهوسي",
    "content": "عمر بگذشت به بي حاصلي و بوالهوسي\r\nاي پسر جام مي ام ده که به پيري برسي\r\nچه شکرهاست در اين شهر که قانع شده اند\r\nشاهبازان طريقت به مقام مگسي\r\nدوش در خيل غلامان درش مي رفتم\r\nگفت اي عاشق بيچاره تو باري چه کسي\r\nبا دل خون شده چون نافه خوشش بايد بود\r\nهر که مشهور جهان گشت به مشکين نفسي\r\nلمع البرق من الطور و آنست به\r\nفلعلي لک آت بشهاب قبس\r\nکاروان رفت و تو در خواب و بيابان در پيش\r\nوه که بس بي خبر از غلغل چندين جرسي\r\nبال بگشا و صفير از شجر طوبي زن\r\nحيف باشد چو تو مرغي که اسير قفسي\r\nتا چو مجمر نفسي دامن جانان گيرم\r\nجان نهاديم بر آتش ز پي خوش نفسي\r\nچند پويد به هواي تو ز هر سو حافظ\r\nيسر الله طريقا بک يا ملتمسي\r\n"
  },
  {
    "id": 456,
    "title": "نوبهار است در آن کوش که خوشدل باشي",
    "content": "نوبهار است در آن کوش که خوشدل باشي\r\nکه بسي گل بدمد باز و تو در گل باشي\r\nمن نگويم که کنون با که نشين و چه بنوش\r\nکه تو خود داني اگر زيرک و عاقل باشي\r\nچنگ در پرده همين مي دهدت پند ولي\r\nوعظت آن گاه کند سود که قابل باشي\r\nدر چمن هر ورقي دفتر حالي دگر است\r\nحيف باشد که ز کار همه غافل باشي\r\nنقد عمرت ببرد غصه دنيا به گزاف\r\nگر شب و روز در اين قصه مشکل باشي\r\nگر چه راهيست پر از بيم ز ما تا بر دوست\r\nرفتن آسان بود ار واقف منزل باشي\r\nحافظا گر مدد از بخت بلندت باشد\r\nصيد آن شاهد مطبوع شمايل باشي\r\n"
  },
  {
    "id": 457,
    "title": "هزار جهد بکردم که يار من باشي",
    "content": "هزار جهد بکردم که يار من باشي\r\nمرادبخش دل بي قرار من باشي\r\nچراغ ديده شب زنده دار من گردي\r\nانيس خاطر اميدوار من باشي\r\nچو خسروان ملاحت به بندگان نازند\r\nتو در ميانه خداوندگار من باشي\r\nاز آن عقيق که خونين دلم ز عشوه او\r\nاگر کنم گله اي غمگسار من باشي\r\nدر آن چمن که بتان دست عاشقان گيرند\r\nگرت ز دست برآيد نگار من باشي\r\nشبي به کلبه احزان عاشقان آيي\r\nدمي انيس دل سوکوار من باشي\r\nشود غزاله خورشيد صيد لاغر من\r\nگر آهويي چو تو يک دم شکار من باشي\r\nسه بوسه کز دو لبت کرده اي وظيفه من\r\nاگر ادا نکني قرض دار من باشي\r\nمن اين مراد ببينم به خود که نيم شبي\r\nبه جاي اشک روان در کنار من باشي\r\nمن ار چه حافظ شهرم جوي نمي ارزم\r\nمگر تو از کرم خويش يار من باشي\r\n"
  },
  {
    "id": 458,
    "title": "اي دل آن دم که خراب از مي گلگون باشي",
    "content": "اي دل آن دم که خراب از مي گلگون باشي\r\nبي زر و گنج به صد حشمت قارون باشي\r\nدر مقامي که صدارت به فقيران بخشند\r\nچشم دارم که به جاه از همه افزون باشي\r\nدر ره منزل ليلي که خطرهاست در آن\r\nشرط اول قدم آن است که مجنون باشي\r\nنقطه عشق نمودم به تو هان سهو مکن\r\nور نه چون بنگري از دايره بيرون باشي\r\nکاروان رفت و تو در خواب و بيابان در پيش\r\nکي روي ره ز که پرسي چه کني چون باشي\r\nتاج شاهي طلبي گوهر ذاتي بنماي\r\nور خود از تخمه جمشيد و فريدون باشي\r\nساغري نوش کن و جرعه بر افلاک فشان\r\nچند و چند از غم ايام جگرخون باشي\r\nحافظ از فقر مکن ناله که گر شعر اين است\r\nهيچ خوشدل نپسندد که تو محزون باشي\r\n"
  },
  {
    "id": 459,
    "title": "زين خوش رقم که بر گل رخسار مي کشي",
    "content": "زين خوش رقم که بر گل رخسار مي کشي\r\nخط بر صحيفه گل و گلزار مي کشي\r\nاشک حرم نشين نهانخانه مرا\r\nزان سوي هفت پرده به بازار مي کشي\r\nکاهل روي چو باد صبا را به بوي زلف\r\nهر دم به قيد سلسله در کار مي کشي\r\nهر دم به ياد آن لب ميگون و چشم مست\r\nاز خلوتم به خانه خمار مي کشي\r\nگفتي سر تو بسته فتراک ما شود\r\nسهل است اگر تو زحمت اين بار مي کشي\r\nبا چشم و ابروي تو چه تدبير دل کنم\r\nوه زين کمان که بر من بيمار مي کشي\r\nبازآ که چشم بد ز رخت دفع مي کند\r\nاي تازه گل که دامن از اين خار مي کشي\r\nحافظ دگر چه مي طلبي از نعيم دهر\r\nمي مي خوري و طره دلدار مي کشي\r\n"
  },
  {
    "id": 460,
    "title": "سليمي منذ حلت بالعراق",
    "content": "سليمي منذ حلت بالعراق\r\nالاقي من نواها ما الاقي\r\nالا اي ساروان منزل دوست\r\nالي رکبانکم طال اشتياقي\r\nخرد در زنده رود انداز و مي نوش\r\nبه گلبانگ جوانان عراقي\r\nربيع العمر في مرعي حماکم\r\nحماک الله يا عهد التلاقي\r\nبيا ساقي بده رطل گرانم\r\nسقاک الله من کاس دهاق\r\nجواني باز مي آرد به يادم\r\nسماع چنگ و دست افشان ساقي\r\nمي باقي بده تا مست و خوشدل\r\nبه ياران برفشانم عمر باقي\r\nدرونم خون شد از ناديدن دوست\r\nالا تعسا لايام الفراق\r\nدموعي بعدکم لا تحقروها\r\nفکم بحر عميق من سواقي\r\nدمي با نيکخواهان متفق باش\r\nغنيمت دان امور اتفاقي\r\nبساز اي مطرب خوشخوان خوشگو\r\nبه شعر فارسي صوت عراقي\r\nعروسي بس خوشي اي دختر رز\r\nولي گه گه سزاوار طلاقي\r\nمسيحاي مجرد را برازد\r\nکه با خورشيد سازد هم وثاقي\r\nوصال دوستان روزي ما نيست\r\nبخوان حافظ غزل هاي فراقي\r\n"
  },
  {
    "id": 461,
    "title": "کتبت قصه شوقي و مدمعي باکي",
    "content": "کتبت قصه شوقي و مدمعي باکي\r\nبيا که بي تو به جان آمدم ز غمناکي\r\nبسا که گفته ام از شوق با دو ديده خود\r\nايا منازل سلمي فاين سلماک\r\nعجيب واقعه اي و غريب حادثه اي\r\nانا اصطبرت قتيلا و قاتلي شاکي\r\nکه را رسد که کند عيب دامن پاکت\r\nکه همچو قطره که بر برگ گل چکد پاکي\r\nز خاک پاي تو داد آب روي لاله و گل\r\nچو کلک صنع رقم زد به آبي و خاکي\r\nصبا عبيرفشان گشت ساقيا برخيز\r\nو هات شمسه کرم مطيب زاکي\r\nدع التکاسل تغنم فقد جري مثل\r\nکه زاد راهروان چستي است و چالاکي\r\nاثر نماند ز من بي شمايلت آري\r\nاري موثر محياي من محياک\r\nز وصف حسن تو حافظ چگونه نطق زند\r\nکه همچو صنع خدايي وراي ادراکي\r\n"
  },
  {
    "id": 462,
    "title": "يا مبسما يحاکي درجا من اللالي",
    "content": "يا مبسما يحاکي درجا من اللالي\r\nيا رب چه درخور آمد گردش خط هلالي\r\nحالي خيال وصلت خوش مي دهد فريبم\r\nتا خود چه نقش بازد اين صورت خيالي\r\nمي ده که گر چه گشتم نامه سياه عالم\r\nنوميد کي توان بود از لطف لايزالي\r\nساقي بيار جامي و از خلوتم برون کش\r\nتا در به در بگردم قلاش و لاابالي\r\nاز چار چيز مگذر گر عاقلي و زيرک\r\nامن و شراب بي غش معشوق و جاي خالي\r\nچون نيست نقش دوران در هيچ حال ثابت\r\nحافظ مکن شکايت تا مي خوريم حالي\r\nصافيست جام خاطر در دور آصف عهد\r\nقم فاسقني رحيقا اصفي من الزلال\r\nالملک قد تباهي من جده و جده\r\nيا رب که جاودان باد اين قدر و اين معالي\r\nمسندفروز دولت کان شکوه و شوکت\r\nبرهان ملک و ملت بونصر بوالمعالي\r\n"
  },
  {
    "id": 463,
    "title": "سلام الله ما کر الليالي",
    "content": "سلام الله ما کر الليالي\r\nو جاوبت المثاني و المثالي\r\nعلي وادي الاراک و من عليها\r\nو دار باللوي فوق الرمال\r\nدعاگوي غريبان جهانم\r\nو ادعو بالتواتر و التوالي\r\nبه هر منزل که رو آرد خدا را\r\nنگه دارش به لطف لايزالي\r\nمنال اي دل که در زنجير زلفش\r\nهمه جمعيت است آشفته حالي\r\nز خطت صد جمال ديگر افزود\r\nکه عمرت باد صد سال جلالي\r\nتو مي بايد که باشي ور نه سهل است\r\nزيان مايه جاهي و مالي\r\nبر آن نقاش قدرت آفرين باد\r\nکه گرد مه کشد خط هلالي\r\nفحبک راحتي في کل حين\r\nو ذکرک مونسي في کل حال\r\nسويداي دل من تا قيامت\r\nمباد از شوق و سوداي تو خالي\r\nکجا يابم وصال چون تو شاهي\r\nمن بدنام رند لاابالي\r\nخدا داند که حافظ را غرض چيست\r\nو علم الله حسبي من سوالي\r\n"
  },
  {
    "id": 464,
    "title": "بگرفت کار حسنت چون عشق من کمالي",
    "content": "بگرفت کار حسنت چون عشق من کمالي\r\nخوش باش زان که نبود اين هر دو را زوالي\r\nدر وهم مي نگنجد کاندر تصور عقل\r\nآيد به هيچ معني زين خوبتر مثالي\r\nشد حظ عمر حاصل گر زان که با تو ما را\r\nهرگز به عمر روزي روزي شود وصالي\r\nآن دم که با تو باشم يک سال هست روزي\r\nوان دم که بي تو باشم يک لحظه هست سالي\r\nچون من خيال رويت جانا به خواب بينم\r\nکز خواب مي نبيند چشمم بجز خيالي\r\nرحم آر بر دل من کز مهر روي خوبت\r\nشد شخص ناتوانم باريک چون هلالي\r\nحافظ مکن شکايت گر وصل دوست خواهي\r\nزين بيشتر ببايد بر هجرت احتمالي\r\n"
  },
  {
    "id": 465,
    "title": "رفتم به باغ صبحدمي تا چنم گلي",
    "content": "رفتم به باغ صبحدمي تا چنم گلي\r\nآمد به گوش ناگهم آواز بلبلي\r\nمسکين چو من به عشق گلي گشته مبتلا\r\nو اندر چمن فکنده ز فرياد غلغلي\r\nمي گشتم اندر آن چمن و باغ دم به دم\r\nمي کردم اندر آن گل و بلبل تاملي\r\nگل يار حسن گشته و بلبل قرين عشق\r\nآن را تفضلي نه و اين را تبدلي\r\nچون کرد در دلم اثر آواز عندليب\r\nگشتم چنان که هيچ نماندم تحملي\r\nبس گل شکفته مي شود اين باغ را ولي\r\nکس بي بلاي خار نچيده ست از او گلي\r\nحافظ مدار اميد فرج از مدار چرخ\r\nدارد هزار عيب و ندارد تفضلي\r\n"
  },
  {
    "id": 466,
    "title": "اين خرقه که من دارم در رهن شراب اولي",
    "content": "اين خرقه که من دارم در رهن شراب اولي\r\nوين دفتر بي معني غرق مي ناب اولي\r\nچون عمر تبه کردم چندان که نگه کردم\r\nدر کنج خراباتي افتاده خراب اولي\r\nچون مصلحت انديشي دور است ز درويشي\r\nهم سينه پر از آتش هم ديده پرآب اولي\r\nمن حالت زاهد را با خلق نخواهم گفت\r\nاين قصه اگر گويم با چنگ و رباب اولي\r\nتا بي سر و پا باشد اوضاع فلک زين دست\r\nدر سر هوس ساقي در دست شراب اولي\r\nاز همچو تو دلداري دل برنکنم آري\r\nچون تاب کشم باري زان زلف به تاب اولي\r\nچون پير شدي حافظ از ميکده بيرون آي\r\nرندي و هوسناکي در عهد شباب اولي\r\n"
  },
  {
    "id": 467,
    "title": "زان مي عشق کز او پخته شود هر خامي",
    "content": "زان مي عشق کز او پخته شود هر خامي\r\nگر چه ماه رمضان است بياور جامي\r\nروزها رفت که دست من مسکين نگرفت\r\nزلف شمشادقدي ساعد سيم اندامي\r\nروزه هر چند که مهمان عزيز است اي دل\r\nصحبتش موهبتي دان و شدن انعامي\r\nمرغ زيرک به در خانقه اکنون نپرد\r\nکه نهاده ست به هر مجلس وعظي دامي\r\nگله از زاهد بدخو نکنم رسم اين است\r\nکه چو صبحي بدمد در پي اش افتد شامي\r\nيار من چون بخرامد به تماشاي چمن\r\nبرسانش ز من اي پيک صبا پيغامي\r\nآن حريفي که شب و روز مي صاف کشد\r\nبود آيا که کند ياد ز دردآشامي\r\nحافظا گر ندهد داد دلت آصف عهد\r\nکام دشوار به دست آوري از خودکامي\r\n"
  },
  {
    "id": 468,
    "title": "که برد به نزد شاهان ز من گدا پيامي",
    "content": "که برد به نزد شاهان ز من گدا پيامي\r\nکه به کوي مي فروشان دو هزار جم به جامي\r\nشده ام خراب و بدنام و هنوز اميدوارم\r\nکه به همت عزيزان برسم به نيک نامي\r\nتو که کيميافروشي نظري به قلب ما کن\r\nکه بضاعتي نداريم و فکنده ايم دامي\r\nعجب از وفاي جانان که عنايتي نفرمود\r\nنه به نامه پيامي نه به خامه سلامي\r\nاگر اين شراب خام است اگر آن حريف پخته\r\nبه هزار بار بهتر ز هزار پخته خامي\r\nز رهم ميفکن اي شيخ به دانه هاي تسبيح\r\nکه چو مرغ زيرک افتد نفتد به هيچ دامي\r\nسر خدمت تو دارم بخرم به لطف و مفروش\r\nکه چو بنده کمتر افتد به مبارکي غلامي\r\nبه کجا برم شکايت به که گويم اين حکايت\r\nکه لبت حيات ما بود و نداشتي دوامي\r\nبگشاي تير مژگان و بريز خون حافظ\r\nکه چنان کشنده اي را نکند کس انتقامي\r\n"
  },
  {
    "id": 469,
    "title": "انت روائح رند الحمي و زاد غرامي",
    "content": "انت روائح رند الحمي و زاد غرامي\r\nفداي خاک در دوست باد جان گرامي\r\nپيام دوست شنيدن سعادت است و سلامت\r\nمن المبلغ عني الي سعاد سلامي\r\nبيا به شام غريبان و آب ديده من بين\r\nبه سان باده صافي در آبگينه شامي\r\nاذا تغرد عن ذي الاراک طائر خير\r\nفلا تفرد عن روضها انين حمامي\r\nبسي نماند که روز فراق يار سر آيد\r\nرايت من هضبات الحمي قباب خيام\r\nخوشا دمي که درآيي و گويمت به سلامت\r\nقدمت خير قدوم نزلت خير مقام\r\nبعدت منک و قد صرت ذائبا کهلال\r\nاگر چه روي چو ماهت نديده ام به تمامي\r\nو ان دعيت بخلد و صرت ناقض عهد\r\nفما تطيب نفسي و ما استطاب منامي\r\nاميد هست که زودت به بخت نيک ببينم\r\nتو شاد گشته به فرماندهي و من به غلامي\r\nچو سلک در خوشاب است شعر نغز تو حافظ\r\nکه گاه لطف سبق مي برد ز نظم نظامي\r\n"
  },
  {
    "id": 470,
    "title": "سينه مالامال درد است اي دريغا مرهمي",
    "content": "سينه مالامال درد است اي دريغا مرهمي\r\nدل ز تنهايي به جان آمد خدا را همدمي\r\nچشم آسايش که دارد از سپهر تيزرو\r\nساقيا جامي به من ده تا بياسايم دمي\r\nزيرکي را گفتم اين احوال بين خنديد و گفت\r\nصعب روزي بوالعجب کاري پريشان عالمي\r\nسوختم در چاه صبر از بهر آن شمع چگل\r\nشاه ترکان فارغ است از حال ما کو رستمي\r\nدر طريق عشقبازي امن و آسايش بلاست\r\nريش باد آن دل که با درد تو خواهد مرهمي\r\nاهل کام و ناز را در کوي رندي راه نيست\r\nره روي بايد جهان سوزي نه خامي بي غمي\r\nآدمي در عالم خاکي نمي آيد به دست\r\nعالمي ديگر ببايد ساخت و از نو آدمي\r\nخيز تا خاطر بدان ترک سمرقندي دهيم\r\nکز نسيمش بوي جوي موليان آيد همي\r\nگريه حافظ چه سنجد پيش استغناي عشق\r\nکاندر اين دريا نمايد هفت دريا شبنمي\r\n"
  },
  {
    "id": 471,
    "title": "ز دلبرم که رساند نوازش قلمي",
    "content": "ز دلبرم که رساند نوازش قلمي\r\nکجاست پيک صبا گر همي کند کرمي\r\nقياس کردم و تدبير عقل در ره عشق\r\nچو شبنمي است که بر بحر مي کشد رقمي\r\nبيا که خرقه من گر چه رهن ميکده هاست\r\nز مال وقف نبيني به نام من درمي\r\nحديث چون و چرا درد سر دهد اي دل\r\nپياله گير و بياسا ز عمر خويش دمي\r\nطبيب راه نشين درد عشق نشناسد\r\nبرو به دست کن اي مرده دل مسيح دمي\r\nدلم گرفت ز سالوس و طبل زير گليم\r\nبه آن که بر در ميخانه برکشم علمي\r\nبيا که وقت شناسان دو کون بفروشند\r\nبه يک پياله مي صاف و صحبت صنمي\r\nدوام عيش و تنعم نه شيوه عشق است\r\nاگر معاشر مايي بنوش نيش غمي\r\nنمي کنم گله اي ليک ابر رحمت دوست\r\nبه کشته زار جگرتشنگان نداد نمي\r\nچرا به يک ني قندش نمي خرند آن کس\r\nکه کرد صد شکرافشاني از ني قلمي\r\nسزاي قدر تو شاها به دست حافظ نيست\r\nجز از دعاي شبي و نياز صبحدمي\r\n"
  },
  {
    "id": 472,
    "title": "احمد الله علي معدله السلطان",
    "content": "احمد الله علي معدله السلطان\r\nاحمد شيخ اويس حسن ايلخاني\r\nخان بن خان و شهنشاه شهنشاه نژاد\r\nآن که مي زيبد اگر جان جهانش خواني\r\nديده ناديده به اقبال تو ايمان آورد\r\nمرحبا اي به چنين لطف خدا ارزاني\r\nماه اگر بي تو برآيد به دو نيمش بزنند\r\nدولت احمدي و معجزه سبحاني\r\nجلوه بخت تو دل مي برد از شاه و گدا\r\nچشم بد دور که هم جاني و هم جاناني\r\nبرشکن کاکل ترکانه که در طالع توست\r\nبخشش و کوشش خاقاني و چنگزخاني\r\nگر چه دوريم به ياد تو قدح مي گيريم\r\nبعد منزل نبود در سفر روحاني\r\nاز گل پارسيم غنچه عيشي نشکفت\r\nحبذا دجله بغداد و مي ريحاني\r\nسر عاشق که نه خاک در معشوق بود\r\nکي خلاصش بود از محنت سرگرداني\r\nاي نسيم سحري خاک در يار بيار\r\nکه کند حافظ از او ديده دل نوراني\r\n"
  },
  {
    "id": 473,
    "title": "وقت را غنيمت دان آن قدر که بتواني",
    "content": "وقت را غنيمت دان آن قدر که بتواني\r\nحاصل از حيات اي جان اين دم است تا داني\r\nکام بخشي گردون عمر در عوض دارد\r\nجهد کن که از دولت داد عيش بستاني\r\nباغبان چو من زين جا بگذرم حرامت باد\r\nگر به جاي من سروي غير دوست بنشاني\r\nزاهد پشيمان را ذوق باده خواهد کشت\r\nعاقلا مکن کاري کآورد پشيماني\r\nمحتسب نمي داند اين قدر که صوفي را\r\nجنس خانگي باشد همچو لعل رماني\r\nبا دعاي شبخيزان اي شکردهان مستيز\r\nدر پناه يک اسم است خاتم سليماني\r\nپند عاشقان بشنو و از در طرب بازآ\r\nکاين همه نمي ارزد شغل عالم فاني\r\nيوسف عزيزم رفت اي برادران رحمي\r\nکز غمش عجب بينم حال پير کنعاني\r\nپيش زاهد از رندي دم مزن که نتوان گفت\r\nبا طبيب نامحرم حال درد پنهاني\r\nمي روي و مژگانت خون خلق مي ريزد\r\nتيز مي روي جانا ترسمت فروماني\r\nدل ز ناوک چشمت گوش داشتم ليکن\r\nابروي کماندارت مي برد به پيشاني\r\nجمع کن به احساني حافظ پريشان را\r\nاي شکنج گيسويت مجمع پريشاني\r\nگر تو فارغي از ما اي نگار سنگين دل\r\nحال خود بخواهم گفت پيش آصف ثاني\r\n"
  },
  {
    "id": 474,
    "title": "هواخواه توام جانا و مي دانم که مي داني",
    "content": "هواخواه توام جانا و مي دانم که مي داني\r\nکه هم ناديده مي بيني و هم ننوشته مي خواني\r\nملامتگو چه دريابد ميان عاشق و معشوق\r\nنبيند چشم نابينا خصوص اسرار پنهاني\r\nبيفشان زلف و صوفي را به پابازي و رقص آور\r\nکه از هر رقعه دلقش هزاران بت بيفشاني\r\nگشاد کار مشتاقان در آن ابروي دلبند است\r\nخدا را يک نفس بنشين گره بگشا ز پيشاني\r\nملک در سجده آدم زمين بوس تو نيت کرد\r\nکه در حسن تو لطفي ديد بيش از حد انساني\r\nچراغ افروز چشم ما نسيم زلف جانان است\r\nمباد اين جمع را يا رب غم از باد پريشاني\r\nدريغا عيش شبگيري که در خواب سحر بگذشت\r\nنداني قدر وقت اي دل مگر وقتي که درماني\r\nملول از همرهان بودن طريق کارداني نيست\r\nبکش دشواري منزل به ياد عهد آساني\r\nخيال چنبر زلفش فريبت مي دهد حافظ\r\nنگر تا حلقه اقبال ناممکن نجنباني\r\n"
  },
  {
    "id": 475,
    "title": "گفتند خلايق که تويي يوسف ثاني",
    "content": "گفتند خلايق که تويي يوسف ثاني\r\nچون نيک بديدم به حقيقت به از آني\r\nشيرينتر از آني به شکرخنده که گويم\r\nاي خسرو خوبان که تو شيرين زماني\r\nتشبيه دهانت نتوان کرد به غنچه\r\nهرگز نبود غنچه بدين تنگ دهاني\r\nصد بار بگفتي که دهم زان دهنت کام\r\nچون سوسن آزاده چرا جمله زباني\r\nگويي بدهم کامت و جانت بستانم\r\nترسم ندهي کامم و جانم بستاني\r\nچشم تو خدنگ از سپر جان گذراند\r\nبيمار که ديده ست بدين سخت کماني\r\nچون اشک بيندازيش از ديده مردم\r\nآن را که دمي از نظر خويش براني\r\n"
  },
  {
    "id": 476,
    "title": "نسيم صبح سعادت بدان نشان که تو داني",
    "content": "نسيم صبح سعادت بدان نشان که تو داني\r\nگذر به کوي فلان کن در آن زمان که تو داني\r\nتو پيک خلوت رازي و ديده بر سر راهت\r\nبه مردمي نه به فرمان چنان بران که تو داني\r\nبگو که جان عزيزم ز دست رفت خدا را\r\nز لعل روح فزايش ببخش آن که تو داني\r\nمن اين حروف نوشتم چنان که غير ندانست\r\nتو هم ز روي کرامت چنان بخوان که تو داني\r\nخيال تيغ تو با ما حديث تشنه و آب است\r\nاسير خويش گرفتي بکش چنان که تو داني\r\nاميد در کمر زرکشت چگونه ببندم\r\nدقيقه ايست نگارا در آن ميان که تو داني\r\nيکيست ترکي و تازي در اين معامله حافظ\r\nحديث عشق بيان کن بدان زبان که تو داني\r\n"
  },
  {
    "id": 477,
    "title": "دو يار زيرک و از باده کهن دومني",
    "content": "دو يار زيرک و از باده کهن دومني\r\nفراغتي و کتابي و گوشه چمني\r\nمن اين مقام به دنيا و آخرت ندهم\r\nاگر چه در پي ام افتند هر دم انجمني\r\nهر آن که کنج قناعت به گنج دنيا داد\r\nفروخت يوسف مصري به کمترين ثمني\r\nبيا که رونق اين کارخانه کم نشود\r\nبه زهد همچو تويي يا به فسق همچو مني\r\nز تندباد حوادث نمي توان ديدن\r\nدر اين چمن که گلي بوده است يا سمني\r\nببين در آينه جام نقش بندي غيب\r\nکه کس به ياد ندارد چنين عجب زمني\r\nاز اين سموم که بر طرف بوستان بگذشت\r\nعجب که بوي گلي هست و رنگ نسترني\r\nبه صبر کوش تو اي دل که حق رها نکند\r\nچنين عزيز نگيني به دست اهرمني\r\nمزاج دهر تبه شد در اين بلا حافظ\r\nکجاست فکر حکيمي و راي برهمني\r\n"
  },
  {
    "id": 478,
    "title": "نوش کن جام شراب يک مني",
    "content": "نوش کن جام شراب يک مني\r\nتا بدان بيخ غم از دل برکني\r\nدل گشاده دار چون جام شراب\r\nسر گرفته چند چون خم دني\r\nچون ز جام بيخودي رطلي کشي\r\nکم زني از خويشتن لاف مني\r\nسنگسان شو در قدم ني همچو آب\r\nجمله رنگ آميزي و تردامني\r\nدل به مي دربند تا مردانه وار\r\nگردن سالوس و تقوا بشکني\r\nخيز و جهدي کن چو حافظ تا مگر\r\nخويشتن در پاي معشوق افکني\r\n"
  },
  {
    "id": 479,
    "title": "صبح است و ژاله مي چکد از ابر بهمني",
    "content": "صبح است و ژاله مي چکد از ابر بهمني\r\nبرگ صبوح ساز و بده جام يک مني\r\nدر بحر مايي و مني افتاده ام بيار\r\nمي تا خلاص بخشدم از مايي و مني\r\nخون پياله خور که حلال است خون او\r\nدر کار يار باش که کاريست کردني\r\nساقي به دست باش که غم در کمين ماست\r\nمطرب نگاه دار همين ره که مي زني\r\nمي ده که سر به گوش من آورد چنگ و گفت\r\nخوش بگذران و بشنو از اين پير منحني\r\nساقي به بي نيازي رندان که مي بده\r\nتا بشنوي ز صوت مغني هوالغني\r\n"
  },
  {
    "id": 480,
    "title": "اي که در کشتن ما هيچ مدارا نکني",
    "content": "اي که در کشتن ما هيچ مدارا نکني\r\nسود و سرمايه بسوزي و محابا نکني\r\nدردمندان بلا زهر هلاهل دارند\r\nقصد اين قوم خطا باشد هان تا نکني\r\nرنج ما را که توان برد به يک گوشه چشم\r\nشرط انصاف نباشد که مداوا نکني\r\nديده ما چو به اميد تو درياست چرا\r\nبه تفرج گذري بر لب دريا نکني\r\nنقل هر جور که از خلق کريمت کردند\r\nقول صاحب غرضان است تو آن ها نکني\r\nبر تو گر جلوه کند شاهد ما اي زاهد\r\nاز خدا جز مي و معشوق تمنا نکني\r\nحافظا سجده به ابروي چو محرابش بر\r\nکه دعايي ز سر صدق جز آن جا نکني\r\n"
  },
  {
    "id": 481,
    "title": "بشنو اين نکته که خود را ز غم آزاده کني",
    "content": "بشنو اين نکته که خود را ز غم آزاده کني\r\nخون خوري گر طلب روزي ننهاده کني\r\nآخرالامر گل کوزه گران خواهي شد\r\nحاليا فکر سبو کن که پر از باده کني\r\nگر از آن آدمياني که بهشتت هوس است\r\nعيش با آدمي اي چند پري زاده کني\r\nتکيه بر جاي بزرگان نتوان زد به گزاف\r\nمگر اسباب بزرگي همه آماده کني\r\nاجرها باشدت اي خسرو شيرين دهنان\r\nگر نگاهي سوي فرهاد دل افتاده کني\r\nخاطرت کي رقم فيض پذيرد هيهات\r\nمگر از نقش پراگنده ورق ساده کني\r\nکار خود گر به کرم بازگذاري حافظ\r\nاي بسا عيش که با بخت خداداده کني\r\nاي صبا بندگي خواجه جلال الدين کن\r\nکه جهان پرسمن و سوسن آزاده کني\r\n"
  },
  {
    "id": 482,
    "title": "اي دل به کوي عشق گذاري نمي کني",
    "content": "اي دل به کوي عشق گذاري نمي کني\r\nاسباب جمع داري و کاري نمي کني\r\nچوگان حکم در کف و گويي نمي زني\r\nباز ظفر به دست و شکاري نمي کني\r\nاين خون که موج مي زند اندر جگر تو را\r\nدر کار رنگ و بوي نگاري نمي کني\r\nمشکين از آن نشد دم خلقت که چون صبا\r\nبر خاک کوي دوست گذاري نمي کني\r\nترسم کز اين چمن نبري آستين گل\r\nکز گلشنش تحمل خاري نمي کني\r\nدر آستين جان تو صد نافه مدرج است\r\nوان را فداي طره ياري نمي کني\r\nساغر لطيف و دلکش و مي افکني به خاک\r\nو انديشه از بلاي خماري نمي کني\r\nحافظ برو که بندگي پادشاه وقت\r\nگر جمله مي کنند تو باري نمي کني\r\n"
  },
  {
    "id": 483,
    "title": "سحرگه ره روي در سرزميني",
    "content": "سحرگه ره روي در سرزميني\r\nهمي گفت اين معما با قريني\r\nکه اي صوفي شراب آن گه شود صاف\r\nکه در شيشه برآرد اربعيني\r\nخدا زان خرقه بيزار است صد بار\r\nکه صد بت باشدش در آستيني\r\nمروت گر چه نامي بي نشان است\r\nنيازي عرضه کن بر نازنيني\r\nثوابت باشد اي داراي خرمن\r\nاگر رحمي کني بر خوشه چيني\r\nنمي بينم نشاط عيش در کس\r\nنه درمان دلي نه درد ديني\r\nدرون ها تيره شد باشد که از غيب\r\nچراغي برکند خلوت نشيني\r\nگر انگشت سليماني نباشد\r\nچه خاصيت دهد نقش نگيني\r\nاگر چه رسم خوبان تندخوييست\r\nچه باشد گر بسازد با غميني\r\nره ميخانه بنما تا بپرسم\r\nمال خويش را از پيش بيني\r\nنه حافظ را حضور درس خلوت\r\nنه دانشمند را علم اليقيني\r\n"
  },
  {
    "id": 484,
    "title": "تو مگر بر لب آبي به هوس بنشيني",
    "content": "تو مگر بر لب آبي به هوس بنشيني\r\nور نه هر فتنه که بيني همه از خود بيني\r\nبه خدايي که تويي بنده بگزيده او\r\nکه بر اين چاکر ديرينه کسي نگزيني\r\nگر امانت به سلامت ببرم باکي نيست\r\nبي دلي سهل بود گر نبود بي ديني\r\nادب و شرم تو را خسرو مه رويان کرد\r\nآفرين بر تو که شايسته صد چنديني\r\nعجب از لطف تو اي گل که نشستي با خار\r\nظاهرا مصلحت وقت در آن مي بيني\r\nصبر بر جور رقيبت چه کنم گر نکنم\r\nعاشقان را نبود چاره بجز مسکيني\r\nباد صبحي به هوايت ز گلستان برخاست\r\nکه تو خوشتر ز گل و تازه تر از نسريني\r\nشيشه بازي سرشکم نگري از چپ و راست\r\nگر بر اين منظر بينش نفسي بنشيني\r\nسخني بي غرض از بنده مخلص بشنو\r\nاي که منظور بزرگان حقيقت بيني\r\nنازنيني چو تو پاکيزه دل و پاک نهاد\r\nبهتر آن است که با مردم بد ننشيني\r\nسيل اين اشک روان صبر و دل حافظ برد\r\nبلغ الطاقه يا مقله عيني بيني\r\nتو بدين نازکي و سرکشي اي شمع چگل\r\nلايق بندگي خواجه جلال الديني\r\n"
  },
  {
    "id": 485,
    "title": "ساقيا سايه ابر است و بهار و لب جوي",
    "content": "ساقيا سايه ابر است و بهار و لب جوي\r\nمن نگويم چه کن ار اهل دلي خود تو بگوي\r\nبوي يک رنگي از اين نقش نمي آيد خيز\r\nدلق آلوده صوفي به مي ناب بشوي\r\nسفله طبع است جهان بر کرمش تکيه مکن\r\nاي جهان ديده ثبات قدم از سفله مجوي\r\nدو نصيحت کنمت بشنو و صد گنج ببر\r\nاز در عيش درآ و به ره عيب مپوي\r\nشکر آن را که دگربار رسيدي به بهار\r\nبيخ نيکي بنشان و ره تحقيق بجوي\r\nروي جانان طلبي آينه را قابل ساز\r\nور نه هرگز گل و نسرين ندمد ز آهن و روي\r\nگوش بگشاي که بلبل به فغان مي گويد\r\nخواجه تقصير مفرما گل توفيق ببوي\r\nگفتي از حافظ ما بوي ريا مي آيد\r\nآفرين بر نفست باد که خوش بردي بوي\r\n"
  },
  {
    "id": 486,
    "title": "بلبل ز شاخ سرو به گلبانگ پهلوي",
    "content": "بلبل ز شاخ سرو به گلبانگ پهلوي\r\nمي خواند دوش درس مقامات معنوي\r\nيعني بيا که آتش موسي نمود گل\r\nتا از درخت نکته توحيد بشنوي\r\nمرغان باغ قافيه سنجند و بذله گوي\r\nتا خواجه مي خورد به غزل هاي پهلوي\r\nجمشيد جز حکايت جام از جهان نبرد\r\nزنهار دل مبند بر اسباب دنيوي\r\nاين قصه عجب شنو از بخت واژگون\r\nما را بکشت يار به انفاس عيسوي\r\nخوش وقت بوريا و گدايي و خواب امن\r\nکاين عيش نيست درخور اورنگ خسروي\r\nچشمت به غمزه خانه مردم خراب کرد\r\nمخموريت مباد که خوش مست مي روي\r\nدهقان سالخورده چه خوش گفت با پسر\r\nکاي نور چشم من بجز از کشته ندروي\r\nساقي مگر وظيفه حافظ زياده داد\r\nکآشفته گشت طره دستار مولوي\r\n"
  },
  {
    "id": 487,
    "title": "اي بي خبر بکوش که صاحب خبر شوي",
    "content": "اي بي خبر بکوش که صاحب خبر شوي\r\nتا راهرو نباشي کي راهبر شوي\r\nدر مکتب حقايق پيش اديب عشق\r\nهان اي پسر بکوش که روزي پدر شوي\r\nدست از مس وجود چو مردان ره بشوي\r\nتا کيمياي عشق بيابي و زر شوي\r\nخواب و خورت ز مرتبه خويش دور کرد\r\nآن گه رسي به خويش که بي خواب و خور شوي\r\nگر نور عشق حق به دل و جانت اوفتد\r\nبالله کز آفتاب فلک خوبتر شوي\r\nيک دم غريق بحر خدا شو گمان مبر\r\nکز آب هفت بحر به يک موي تر شوي\r\nاز پاي تا سرت همه نور خدا شود\r\nدر راه ذوالجلال چو بي پا و سر شوي\r\nوجه خدا اگر شودت منظر نظر\r\nزين پس شکي نماند که صاحب نظر شوي\r\nبنياد هستي تو چو زير و زبر شود\r\nدر دل مدار هيچ که زير و زبر شوي\r\nگر در سرت هواي وصال است حافظا\r\nبايد که خاک درگه اهل هنر شوي\r\n"
  },
  {
    "id": 488,
    "title": "سحرم هاتف ميخانه به دولتخواهي",
    "content": "سحرم هاتف ميخانه به دولتخواهي\r\nگفت بازآي که ديرينه اين درگاهي\r\nهمچو جم جرعه ما کش که ز سر دو جهان\r\nپرتو جام جهان بين دهدت آگاهي\r\nبر در ميکده رندان قلندر باشند\r\nکه ستانند و دهند افسر شاهنشاهي\r\nخشت زير سر و بر تارک هفت اختر پاي\r\nدست قدرت نگر و منصب صاحب جاهي\r\nسر ما و در ميخانه که طرف بامش\r\nبه فلک بر شد و ديوار بدين کوتاهي\r\nقطع اين مرحله بي همرهي خضر مکن\r\nظلمات است بترس از خطر گمراهي\r\nاگرت سلطنت فقر ببخشند اي دل\r\nکمترين ملک تو از ماه بود تا ماهي\r\nتو دم فقر نداني زدن از دست مده\r\nمسند خواجگي و مجلس تورانشاهي\r\nحافظ خام طمع شرمي از اين قصه بدار\r\nعملت چيست که فردوس برين مي خواهي\r\n"
  },
  {
    "id": 489,
    "title": "اي در رخ تو پيدا انوار پادشاهي",
    "content": "اي در رخ تو پيدا انوار پادشاهي\r\nدر فکرت تو پنهان صد حکمت الهي\r\nکلک تو بارک الله بر ملک و دين گشاده\r\nصد چشمه آب حيوان از قطره سياهي\r\nبر اهرمن نتابد انوار اسم اعظم\r\nملک آن توست و خاتم فرماي هر چه خواهي\r\nدر حکمت سليمان هر کس که شک نمايد\r\nبر عقل و دانش او خندند مرغ و ماهي\r\nباز ار چه گاه گاهي بر سر نهد کلاهي\r\nمرغان قاف دانند آيين پادشاهي\r\nتيغي که آسمانش از فيض خود دهد آب\r\nتنها جهان بگيرد بي منت سپاهي\r\nکلک تو خوش نويسد در شان يار و اغيار\r\nتعويذ جان فزايي افسون عمر کاهي\r\nاي عنصر تو مخلوق از کيمياي عزت\r\nو اي دولت تو ايمن از وصمت تباهي\r\nساقي بيار آبي از چشمه خرابات\r\nتا خرقه ها بشوييم از عجب خانقاهي\r\nعمريست پادشاها کز مي تهيست جامم\r\nاينک ز بنده دعوي و از محتسب گواهي\r\nگر پرتوي ز تيغت بر کان و معدن افتد\r\nياقوت سرخ رو را بخشند رنگ کاهي\r\nدانم دلت ببخشد بر عجز شب نشينان\r\nگر حال بنده پرسي از باد صبحگاهي\r\nجايي که برق عصيان بر آدم صفي زد\r\nما را چگونه زيبد دعوي بي گناهي\r\nحافظ چو پادشاهت گه گاه مي برد نام\r\nرنجش ز بخت منما بازآ به عذرخواهي\r\n"
  },
  {
    "id": 490,
    "title": "در همه دير مغان نيست چو من شيدايي",
    "content": "در همه دير مغان نيست چو من شيدايي\r\nخرقه جايي گرو باده و دفتر جايي\r\nدل که آيينه شاهيست غباري دارد\r\nاز خدا مي طلبم صحبت روشن رايي\r\nکرده ام توبه به دست صنم باده فروش\r\nکه دگر مي نخورم بي رخ بزم آرايي\r\nنرگس ار لاف زد از شيوه چشم تو مرنج\r\nنروند اهل نظر از پي نابينايي\r\nشرح اين قصه مگر شمع برآرد به زبان\r\nور نه پروانه ندارد به سخن پروايي\r\nجوي ها بسته ام از ديده به دامان که مگر\r\nدر کنارم بنشانند سهي بالايي\r\nکشتي باده بياور که مرا بي رخ دوست\r\nگشت هر گوشه چشم از غم دل دريايي\r\nسخن غير مگو با من معشوقه پرست\r\nکز وي و جام مي ام نيست به کس پروايي\r\nاين حديثم چه خوش آمد که سحرگه مي گفت\r\nبر در ميکده اي با دف و ني ترسايي\r\nگر مسلماني از اين است که حافظ دارد\r\nآه اگر از پي امروز بود فردايي\r\n"
  },
  {
    "id": 491,
    "title": "به چشم کرده ام ابروي ماه سيمايي",
    "content": "به چشم کرده ام ابروي ماه سيمايي\r\nخيال سبزخطي نقش بسته ام جايي\r\nاميد هست که منشور عشقبازي من\r\nاز آن کمانچه ابرو رسد به طغرايي\r\nسرم ز دست بشد چشم از انتظار بسوخت\r\nدر آرزوي سر و چشم مجلس آرايي\r\nمکدر است دل آتش به خرقه خواهم زد\r\nبيا ببين که که را مي کند تماشايي\r\nبه روز واقعه تابوت ما ز سرو کنيد\r\nکه مي رويم به داغ بلندبالايي\r\nزمام دل به کسي داده ام من درويش\r\nکه نيستش به کس از تاج و تخت پروايي\r\nدر آن مقام که خوبان ز غمزه تيغ زنند\r\nعجب مدار سري اوفتاده در پايي\r\nمرا که از رخ او ماه در شبستان است\r\nکجا بود به فروغ ستاره پروايي\r\nفراق و وصل چه باشد رضاي دوست طلب\r\nکه حيف باشد از او غير او تمنايي\r\nدرر ز شوق برآرند ماهيان به نثار\r\nاگر سفينه حافظ رسد به دريايي\r\n"
  },
  {
    "id": 492,
    "title": "سلامي چو بوي خوش آشنايي",
    "content": "سلامي چو بوي خوش آشنايي\r\nبدان مردم ديده روشنايي\r\nدرودي چو نور دل پارسايان\r\nبدان شمع خلوتگه پارسايي\r\nنمي بينم از همدمان هيچ بر جاي\r\nدلم خون شد از غصه ساقي کجايي\r\nز کوي مغان رخ مگردان که آن جا\r\nفروشند مفتاح مشکل گشايي\r\nعروس جهان گر چه در حد حسن است\r\nز حد مي برد شيوه بي وفايي\r\nدل خسته من گرش همتي هست\r\nنخواهد ز سنگين دلان موميايي\r\nمي صوفي افکن کجا مي فروشند\r\nکه در تابم از دست زهد ريايي\r\nرفيقان چنان عهد صحبت شکستند\r\nکه گويي نبوده ست خود آشنايي\r\nمرا گر تو بگذاري اي نفس طامع\r\nبسي پادشايي کنم در گدايي\r\nبياموزمت کيمياي سعادت\r\nز همصحبت بد جدايي جدايي\r\nمکن حافظ از جور دوران شکايت\r\nچه داني تو اي بنده کار خدايي\r\n"
  },
  {
    "id": 493,
    "title": "اي پادشه خوبان داد از غم تنهايي",
    "content": "اي پادشه خوبان داد از غم تنهايي\r\nدل بي تو به جان آمد وقت است که بازآيي\r\nدايم گل اين بستان شاداب نمي ماند\r\nدرياب ضعيفان را در وقت توانايي\r\nديشب گله زلفش با باد همي کردم\r\nگفتا غلطي بگذر زين فکرت سودايي\r\nصد باد صبا اين جا با سلسله مي رقصند\r\nاين است حريف اي دل تا باد نپيمايي\r\nمشتاقي و مهجوري دور از تو چنانم کرد\r\nکز دست بخواهد شد پاياب شکيبايي\r\nيا رب به که شايد گفت اين نکته که در عالم\r\nرخساره به کس ننمود آن شاهد هرجايي\r\nساقي چمن گل را بي روي تو رنگي نيست\r\nشمشاد خرامان کن تا باغ بيارايي\r\nاي درد توام درمان در بستر ناکامي\r\nو اي ياد توام مونس در گوشه تنهايي\r\nدر دايره قسمت ما نقطه تسليميم\r\nلطف آن چه تو انديشي حکم آن چه تو فرمايي\r\nفکر خود و راي خود در عالم رندي نيست\r\nکفر است در اين مذهب خودبيني و خودرايي\r\nزين دايره مينا خونين جگرم مي ده\r\nتا حل کنم اين مشکل در ساغر مينايي\r\nحافظ شب هجران شد بوي خوش وصل آمد\r\nشاديت مبارک باد اي عاشق شيدايي\r\n"
  },
  {
    "id": 494,
    "title": "اي دل گر از آن چاه زنخدان به درآيي",
    "content": "اي دل گر از آن چاه زنخدان به درآيي\r\nهر جا که روي زود پشيمان به درآيي\r\nهش دار که گر وسوسه عقل کني گوش\r\nآدم صفت از روضه رضوان به درآيي\r\nشايد که به آبي فلکت دست نگيرد\r\nگر تشنه لب از چشمه حيوان به درآيي\r\nجان مي دهم از حسرت ديدار تو چون صبح\r\nباشد که چو خورشيد درخشان به درآيي\r\nچندان چو صبا بر تو گمارم دم همت\r\nکز غنچه چو گل خرم و خندان به درآيي\r\nدر تيره شب هجر تو جانم به لب آمد\r\nوقت است که همچون مه تابان به درآيي\r\nبر رهگذرت بسته ام از ديده دو صد جوي\r\nتا بو که تو چون سرو خرامان به درآيي\r\nحافظ مکن انديشه که آن يوسف مه رو\r\nبازآيد و از کلبه احزان به درآيي\r\n"
  },
  {
    "id": 495,
    "title": "مي خواه و گل افشان کن از دهر چه مي جويي",
    "content": "مي خواه و گل افشان کن از دهر چه مي جويي\r\nاين گفت سحرگه گل بلبل تو چه مي گويي\r\nمسند به گلستان بر تا شاهد و ساقي را\r\nلب گيري و رخ بوسي مي نوشي و گل بويي\r\nشمشاد خرامان کن و آهنگ گلستان کن\r\nتا سرو بياموزد از قد تو دلجويي\r\nتا غنچه خندانت دولت به که خواهد داد\r\nاي شاخ گل رعنا از بهر که مي رويي\r\nامروز که بازارت پرجوش خريدار است\r\nدرياب و بنه گنجي از مايه نيکويي\r\nچون شمع نکورويي در رهگذر باد است\r\nطرف هنري بربند از شمع نکورويي\r\nآن طره که هر جعدش صد نافه چين ارزد\r\nخوش بودي اگر بودي بوييش ز خوش خويي\r\nهر مرغ به دستاني در گلشن شاه آمد\r\nبلبل به نواسازي حافظ به غزل گويي\r\n"
  }
]
